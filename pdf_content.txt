

=== PAGE 1 ===

POKRAJINSKI ZAVOD ZA SPORT I MEDICINU SPORTA
NOVI SAD
OSNOVE  FIZIOLOGIJE SPORTA
INTERNA SKRIPTA
Novi Sad, 2021.


=== PAGE 2 ===

Pokrajinski zavod za sport Anatomija i fiziologija
Sadržaj
UVOD................................................................................................................................................. 3
GRAĐA LJUDSKOG TELA .............................................................................................................. 3
ĆELIJA....................................................................................................................................... 3
TKIVA........................................................................................................................................ 3
ORGANI I ORGANSKI SISTEMI ..................................................................................................... 4
KARAKTERISTIKA OBLIKA ČOVEČJEG TELA ................................................................. 4
SISTEM ORGANA ZA KRETANJE ......................................................................................... 5
KOSTI............................................................................................................................... 5
ZGLOBOVI....................................................................................................................... 9
MIŠIĆI............................................................................................................................. 13
SISTEM ORGANA ZA DISANJE ........................................................................................... 19
Mehanika disanja............................................................................................................. 19
SISTEM ORGANA ZA KRVOTOK     .................................................................................. 21
SRCE............................................................................................................................... 22
KRVNI SUDOVI............................................................................................................ 23
KRVNI PRITISAK .......................................................................................................... 25
KRV................................................................................................................................. 26
Limfni sistem................................................................................................................... 27
IMUNSKI SISTEM ......................................................................................................... 27
SISTEM ORGANA ZA VARENJE   ...................................................................................... 28
SISTEM ORGANA ZA IZLUČIVANJE ................................................................................. 30
Drugi organi za izlučivanje .............................................................................................. 31
ŽLEZDE SA UNUTRAŠNJIM LUČENJEM       ................................................................... 32
HIPOFIZA....................................................................................................................... 32
Tireoidna žlezda.............................................................................................................. 33
Paratireoidne žlezde ......................................................................................................... 33
TIMUS............................................................................................................................. 34
Nadbubrežne žlezde ......................................................................................................... 34
PANKREAS.................................................................................................................... 34
POLNE ŽLEZDE............................................................................................................ 34
CENTRALNI NERVNI SISTEM I ČULA .............................................................................. 35
Putevi nervnog sistema .................................................................................................... 35
ČULA I ČULNI ORGANI .............................................................................................. 38
POKROVNI SISTEM ..................................................................................................... 39
HOMEOSTAZA.............................................................................................................. 40
2

=== PAGE 3 ===

Pokrajinski zavod za sport Anatomija i fiziologija
UVOD
Anatomija izučava oblik, građu, položaj i uzajamne odnose organa, a fiziologija njihovu
funkciju.
Ove dve nauke, zapravo, čine jednu celinu, jer su trenutno stanje i promene oblika, građe i
funkcije čoveka izvanredno uzajamno povezane i dešavaju se istovremeno. Pokretač svih mogućih
promena je izmenjena funkcija organa pod uticajem mnogih unutrašnjih i spoljašnjih faktora. Nas
interesuju pre svega, one morfološko-funkcionalne promene koje nastaju u organizmu zdravog
čoveka   sportiste  kao  posledica  prilagođavanja  organizma  na  fizički  napor.  Promene  građe  i
funkcije  organa  i  organizma  sportiste,  pod  uticajem  rada  u  sportu,  najočigledniji  su  primer
pozitivnih  promena,  hipertrofije  organa  i  porasta  njihove  funkcije. Nasuprot ovim  pozitivnim
promenama koje izaziva rad, smanjenje rada i kretanja uopšte, praćeno je involutivnim promenama
u organizmu čoveka sa vidljivom hipotrofijom organa i smanjivanjem njihove funkcije.
Za trenere je poznavanje građe i funkcije ljudskog organizma  i njihovu promenljivost
veoma značajno kako bi pravilno planirali i dozirali intenzitet rada za svakog sportistu.   
Ove nauke čine osnovu mnogim drugim naučnim disciplinama značajnim za bavljenjem
fizčkom aktivnošću.
GRAĐA LJUDSKOG TELA
ĆELIJA
Ćelija je osnovna jedinica živih bića, koja ispoljava sva svoja svojstva kao i svaki odrastao
organizam. Ona se rađa, raste, vrši određenu funkciju, deobom daje nove ćelije i na kraju umire.
Ćelije  se međusobno  razlikuju po veličini,  obliku  i funkciji.  Veličina im se kreće  od
nekoliko  mikrona  do  ćelija  vidljivih  golim  okom.  Po  obliku mogu  biti  kockaste,  zvezdaste,
pljosnate,cilindrične itd. Funkcija ćelija je takođe veoma različita. Mišićna ćelija je adaptirana da
se kontrahuje,nervna ćelija prima i prenosi impulse, a crvena krvna zrnca prenose kiseonik.
Glavni delovi ćelije  jesu ćelijska opna, citoplazma, jedro i organele, od kojih su najvažnije
mitohondrije, često nazivane ćelijskom laboratorijom a tu su i endoplazmatični retikulum, lizozom,
ribozom, Goldžijev aparat. U jedru se nalazi genetski materijal koji je odgovoran za funkcionisanje
ćelije i za prenošenje naslednih osobina.
U sastavu ćelija najviše ima vode - 60 do 80%, belančevina, ugljenih hidrata, masti i
elektrolita.
Ljudsko  telo  je  sačinjeno  od  preko  100  biliona  ćelija,  udruženih  prema  anatomskim,
funkcionalnim i razvojnim karakteristikama.  
TKIVA
Više ćelija, istih po obliku i funkciji, obrazuju tkiva. Ćelije unutar tkiva naležu jedna na
drugu  i  uzajamno  su  povezane  ćelijskim  produžecima.  Između  ćelija  je  međućelijski  prostor
ispunjen tečnošću.
Postoje četiri vrste tkiva: epitelno, vezivno, mišićno i nervno.
3

=== PAGE 4 ===

Pokrajinski zavod za sport Anatomija i fiziologija
Epitelno  tkivo se  sastoji  samo  iz  epitelnihćelija.  Dve  njegove najvažnije  funkcije  su
funkcije pokrivanja , zato što epitelno tkivo oblaže (pokriva) spoljašnju površinu tela i unutrašnje
šupljine i funkcija lučenja, pošto  epitelne ćelije ulaze u sastav žlezda koje luče materije različite
prirode koje izbacuju  u krv ili izvan tela.
Vezivno tkivo održava ljudsko telo u jednom stalnom obliku, ispunjava prostore između
tkiva i iste drži u stalnoj međusobnoj vezi. U stvari postoje različita vezivna tkiva: labavo ili
rastresito vezivno tkivo, raspoređeno po čitavom organizmu, koje ima veliki značaj u ishrani svih
tkiva, jer omogućava krvnim sudovima da prođu kroz njega, gusto vezivno tkivo, koje je veoma
otporno i koje formira tetive i ligamente, a tu su i druga  specijalna vezivna tkiva sa posebnim
svojstvima, kao što su masno tkivo, hrskavičavo i koštano tkivo, krvno i limfno tkivo.
Mišićno tkivo je formirano od mišićnih ćelija koje su izduženog oblika i  sposobne su da se
grče  pod  uticajem  odgovarajućeg  nadražaja,  a  zatim  da  se  vrate  u  prvobitan  položaj;  ono
omogućava pokretljivost  telu i njegovim unutrašnjim strukturama.
Nervno tkivo je sastavljeno od specijalnih ćelija neurona, koji su sposobni i da registruju i
da proizvedu draži , kao i da prenesu informacije u obliku električnih impulsa. Impulsi upravljaju
radom mišića i žlezda kao i realizacijom viših intelektualnih funkcija.
ORGANI I ORGANSKI SISTEMI
Više tkiva obrazuju organ  deo tela određenog oblika i funkcije, a više organa koji obavljaju
jednu složenu funkciju rada - pribore ilisisteme. U čovečjemtelu postojesledeći sistemi ili pribori:
Sistem organa za kretanje,
Sistem organa za disanje,
Sistem organa za krvotok,
Sistem organa za varenje,
Sistem organa za izlučivanje,
Sistem organa za razmnožavanje
Nervni sistem,
Endokrini sistem,
Sistem čula i
Imuni sistem
KARAKTERISTIKA OBLIKA ČOVEČJEG TELA
Čovečje  telo  karakteriše  prisustvo  kičmenog  stuba  (osovinskog  skeleta)  i  prividna
spoljašnja  simetrija  dve  bočne  polovine.  Simetrija  bočnih  polovina  unutrašnjih  organa  nije
potpuna, jer su neki organi neparni i nalaze se na jednoj strani. Spoljašnji izgled čovečijeg tela
podeljen je u više delova: glava, vrat, trup i gornji i donji ekstremiteti.  Da bi smo znali da odredimo
položaj nekog organa i dela tela potrebno je da poznajemo osnovni anatomski  stav:
- stojeći stav
- opruženih ruku i nogu
- paralelnih stopala
- šaka okrenutih tako da dlan gleda put napred
- posmatra se prednja strana tela
Naučnici koji proučavaju anatomiju skelet dele na:
- osovinski, kruti skelet: lobanja, grudni koš i kičmeni stub
- apendikularni,  pokretni skelet: ramena, ruke, kukovi, noge
4

=== PAGE 5 ===

Pokrajinski zavod za sport Anatomija i fiziologija
SISTEM ORGANA ZA KRETANJE
Organe za kretanje sačinjavaju kosti, zglobovi i mišići.
Funkcija skeletnog sistema:
održavanje uspravnog položaja tela
zaštita vitalnih organa (mozak, kičmena moždina, srce i pluća)
pružanje tačke oslonca mišićima
depo kalcijuma i fosfora
hematopoezna uloga (u kostnoj srži se proizvode krvne ćelije(er i le)
daju spoljašnju simetriju bočnih polovina tela 
KOSTI
Kosti su čvrsti organi od kojih je izgrađen skelet koji u čoveka broji 206-208 stalnih
kostiju. 
Kost je četiri  puta jača  od betona,  pripada  vezivnom  tkivu.  Kosti se sastoje  iz  ćelija
izduženog oblika i osnovne međućelijske mase, u kojoj su istaložene kalcijumove soli. Osnovna
masa ima slojevitu građu, a između slojeva su koštane ćelije: k oštano tkivo je složena mreža
organskih i mineralnih materija u stalnom obnavljanju. Sastoji se od živog tkiva koje je stalno
aktivno i na koje se talože minerali koji kostima daju čvrstinu. Specijalne ćelije –  osteoblasti
proizvode osteoidnu supstancu (organska matrica od kolagenih vlakana i amorfnog materijala) u
kojoj se talože minerali (Ca, P). Osteoidna supstanca se raspoređuje u koncentričnim lamelama ili
pločicama  oko  kanala  kojim  prolazi  krvni  sud,  a  kroz  te  lamele  prolazi  mnoštvo  poprečnih
kanalića.  Tako  se  formiraju  trabekuli  ili  koštane  gredice  čiji  nam  raspored  omogućava  da
razlikujemo:  kompaktno  ili  zbijeno tkivo u  kori  (spoljni  deo)  kostiju  i  sunđerasto tkivo u
koštanoj srži (manje gusto i poroznog izgleda). Ovakva struktura čine kosti izuzetno izdržljivim na
snažne  sile  koje deluju na telo (sile  pritiska  i  istezanja).  Kompaktni  sloj  kostiju pokriven je
vlaknastom membranom koja se zove pokosnica ili periost u kojoj se nalaze krvni i limfni sudovi
i  nervni  završeci  perifernih  nerava .  Šupljina  unutar  svake  kosti  sadrži  crvenu  koštanu  srž
(krvotvorno tkivo) ili žutu kosnu srž (masno tkivo).
Po obliku kosti se dele:
duge (u gornjim i donjim ekstremitetima tela), 
kratke (kosti ručja, doručja i prstiju kao i kosti nožja, donožja i nožnih prstiju),
pljosnate (kosti glave, lopatica i kosti karlice)
Sve duge kosti su sastavljene iz tri dela:  tela kosti ( dijafiza),  valjkastog oblika sa koštanim
tunelom u sredini,  vrata kosti i dva kraja kosti:  glave kosti – gornja i donja (jabučica ili
epifiza)i. Vrat kosti je najosetljivije mesto za prelom i najčešći prelomi se odigravaju upravo na toj
lokalizaciji.
Sve kosti zajedno čine kostur čoveka  koji prema regionima tela delimo na :
kosti glave,
kosti trupa
kosti gornjih udova i 
kosti donjih udova
5

=== PAGE 6 ===

Pokrajinski zavod za sport Anatomija i fiziologija
KOSTI GLAVE
Kosti glave pripadaju pljosnatim kostima. Među sobom se zglobljavaju šavovima. Ove
kosti  ograničavaju  dva  koštana  prostora  –  lobanju,  u  kojoj  je  smešten  mozak,  i  prostor  koji
formiraju kosti lica u kojem je smešten početni deo sistema organa za disanje i varenje. 
Kosti lobanje čini  dve parne kosti- slepoočna kost ( os temporale ) i  temena kost (os parietale) i
četiri velike neparne kosti:
1.čeona (os frontale)
2.klinasta (os sphenoidale)
3.sitasta (os ethmoidale)
4.potiljačna (os occipitale)
Kosti lica čini 15 kostiju od kojih su 6 parnih i 3 neparne. Licem prominiraju i spolja se
mogu napipati nosne kosti (os nasale), jabučne kosti (os zigomatocus), kosti gornje (maxilla) i
donje vilice( mandibula).
 
KOSTI TRUPA
U kosti trupa spadaju kosti kičmenog stuba i kosti grudnog koša.
Kičmeni stub predstavlja osovinu trupa.  Pruža se duž čitave srednje linije leđa, od baze
lobanje do karlice.  Ima oblik latiničnog slova S i dve  krivine koje omogućavaju amortizaciju
pokreta  ljudskog  tela.  Tela  kičmenih  pršljenova  nose  težinu  čovečjeg  tela,  a  pršljenski  luci
formiraju kičmeni kanal kroz koji prolazi kičmena moždina. Kičmeni stub se sastoji se od  33-34
kičmena   pršljena  (  7  vratnih,  12  grudnih,  5  slabinskih,  5  krsnih  i  4-5  trtičnih  pršljenova).
Poslednjih 9-10 kičmenih pršljenova su srasli i formiraju krsnu i trtičnu kost. Ovo u mehaničkom
smislu predstavlja, kod određenih sportova, "slabu tačku sistema" ( locus minoris resistentiae ) i
ulazno mesto velikog broja prenaprezanja u toku određenog mišićnog rada (skokovi i doskoci).
Tipično  oštećenje  ovog  dela   kičmenog  stuba  i  opterećenosti  muskulature  predstavljeno  je
"sindromom  bolnih  leđa"(syndroma  lumbale)  tako  čestog  kod  košarkaša  i  odbojkaša.  Inače
kičmeni pršljenovi spadaju u kratke kosti.
Kosti grudnog koša 
Grudni kičmeni pršljenovi na svojoj bočnoj strani zglobljavaju se sa rebrima. Od 12 pari
rebara, 7 gornjih (pravih) zglobljavaju se sa svojim prednjim krajem sa grudnom kosti (sternum) a
ostalih  pet  sačinjavaju  rebarni  luk  i  tako  ceo  grudni  koš  ima  cilindričan  oblik.  Specifična
zakošenost (nategnutost)  rebarnih lukova u odnosu na horizontalnu ravan olakšava pokret disanja
jer se nakon udisaja koji je čisto mišićna radnja (dijafragma ili stomačni mišići), izdisanje je
pasivno potpomognuto silom koja se stvorila natezanjem rebarnih lukova i njihovom težnjom da se
vrate u prvobitan položaj.
KOSTI GORNJIH UDOVA
Kosti gornjih udova su kosti ramena i kosti ruke.
Kosti ramena su - ključnjača (clavicula) i lopatica (scapula). 
Kosti ruke  čine nadlaktična kost (humerus), dve podlaktične kosti, žbica i laktica ( radius i
ulna) i kosti šake. Nadlaktica je duga, cevasta kost. Svojim krajevima, gornjim i donjim, ulazi u
sastav ramenog i lakatnog zgloba. Žbica je spoljna, a laktica unutrašnja kost.
6

=== PAGE 7 ===

Pokrajinski zavod za sport Anatomija i fiziologija
Ključna kost deli predeo prednje strane vrata od grudnog koša i može se lako opipati ispod
kože.
Lopatica je pljosnata trouglasta kost, okružena snažnim mišićima i nalazi se sa zadnje
strane ramenog pojasa. Lako se može napipati njen koštani greben.
Kosti šake se dele na kosti ručja (8), kosti doručja (5) i falange prstiju(5). Prvi prst, palac se
nalazi u opoziciji u odnosu na ostala četiri prsta i na taj način omogućava precizno i snažno
hvatanje predmeta. 
KOSTI DONJIH UDOVA
Kosti donjih udova predstavljaju karlične kosti i kosti noge.
Karlične kosti su dve parne kosti koje pripadaju pljosnatim kostima i pored hemopoetske
uloge imaju izuzetnu ulogu u statici ljudskog tela. Ona se sa svojom dubokom zglobnom čašicom
spolja zglobljava sa natkolenicom i unutra šavnim zglobljavljanjem sa krsnom kosti. Tako ova kost
čini vezu između noge i kičmenog stuba. 
Karličnu kost sačinjavaju do puberteta tri kosti:
bedrena- os coxae
sedalna- os sacrum
preponska- os pubis
Leva i desna karlična kost, zajedno sa krsnom kosti zatvaraju prostor velike i male karlice.
Kosti nogu sačinjavaju:
butna kost (femur)
dve kosti potkolenice: golenjača- tibia 
                                             lisnjača- fibula
kosti stopala
Sve kosti noge, kao i sve kosti ruke, spadaju u cevaste kosti. Butna kost je najveća cevasta
kost u ljudskom telu i shodno tome najteže se lomi. Za prelom butne kosti neophodan je izrazito
veliki momenat sile koji se nalazi uglavnom kod velikih brzina kretanja tela (saobraćaj, skijanje i
sl.). Butna kost se svojim krajevima zglobljava u zglobu kuka i zglobu kolena. Kosti potkolenice,
od kojih je golenjača jača, zglobljavaju se sa svojim krajevima u zglob kolena i skočni zglob. U
sastav zgloba kolena ulazi i patelarna kost koja kao da je umetnuta u tetivu četvoroglavog mišića
buta.  Kosti stopala, svojom arhitekturom čine svojevrsni dinamički most - svod stopala čijim
lukom započinje prva linija amortizacije  traume koju proizvodi bipedalan hod (hod na dve noge).
Sile koje se stvaraju u tačkama oslonca stopala na tlo razlažu se složenim razlaganjem vektora
preko  kolenog zgloba, kuka, slabinskih i cervikalnih krivina, tako da u normalnom hodu, glava i
ne oseća potrese koje neravnomernost i dinamika hoda izazivaju u toku kretanja. Kosti stopala čine
kratke kosti nožja, donožja(5) i prsti noge(5). Među kostima nožja najveće su skočna i petna kost.
Rastenje kostiju u dužinu odvija se osteogenom aktivnošću spojnih hrskavica izmedju tela
(dijafize) i glave kosti (epifize) . Oko 23-25 godine u svim kostima tela se spoje epifiza i dijafiza te
prestaje dalji rast.  Pomoću rendgen snimaka kostiju ručja i dugih kostiju ekstremiteta, moguće je
ustanoviti da li je završen rast kostiju, što se veoma često čini u pojedinim sportovima gde je, u
selektivnom modelu, neophodna velika visina sportiste.  Pored rasta u dužinu, rast kostiju se odvija
i u širinu aktivnošću periosta koji svojom unutrašnjom stranom stvara kost. Rast i razvoj koštanog
sistema podrazumeva i procese ugradnje minerala, naročito kalcijuma(Ca) i  fosfora(P), koji građu
kosti čine izuzetno čvrstom.  Rast kostiju je veoma intenzivan proces .  Dokaz za to je podatak da
se u toku kompletnog perioda rasta sama TM organizma poveća za 21 put dok se masa kostiju
poveća za 27 puta.     
7

=== PAGE 8 ===

Pokrajinski zavod za sport Anatomija i fiziologija
Odredjen broj faktora, kako spoljašnjih tako i  unutrašnjih, utiče na razvoj i rast kostiju ali
je, od svih organskih sistema, koštani najbolje genetski determinisan.     
Od unutrašnjih, najbitniji je svakako nasleđe.  Pored njega, veoma bitnu ulogu igraju i
humoralnifaktori gde od funkcionisanja pojedinih žlezda sa unutrašnjim lučenjem zavisi veličina i
tempo razvoja kostiju.  Tako nedovoljno lučenje somatotropnog hormona(STH) iz prednjeg režnja
hipofize (adenohipofize)  dovodi do zaustavljanja procesa enhondralnog okoštavanja i shodno tome
do smanjenja rasta.  Od vremena početka patološkog procesa na hipofizi ili u njenoj okolini
(tumor),  zavisi da li će se i u kojoj meri  razviti patuljasti rast.  Sličnu kliničku sliku daje i
smanjenje funkcije tireoidne žlezde.  S druge strane,  predpubertetna kastracija (evnusi)  i pojačana
aktivnost  prednjeg  režnja  hipofize  dovodi  do  pojave  pojačanog  procesa  rasta  kako  dugih
(enhondralno okoštavanje) tako i pljosnatih (endesmalno)  okoštavanje kostiju što se ogleda u
kliničkoj slici gigantizma sa akromegalijom. Pored ovih i paratireoidna žlezda, čija je funkcija da
reguliše metabolizam Ca i P, ima veoma bitnu ulogu u procesima okoštavanja.
Pored   navedenih  unutrašnjih,  postoje i  spoljašnji  faktori  koji mogu  uticati  na  proces
okoštavanja. To su u prvom redu ishrana i mehanički faktori .  Pravilna zastupljenost svih bitnih
hranljivih  elemenata  u  ishrani  i  redovan  energetski  bilans  dovode  do  normalnog  procesa
okoštavanja.  Hronično gladovanje u periodima rasta i razvoja organizma dovodi  do zastoja ili
poremećaja (rahitis) u rastu kostiju.  Naročito je važno istaći da nedostatak pojedinih vitamina u
ishrani može poremetiti osetljive odnose regulacije rasta kostiju, a naročito nedostatak vitamina D.
Za aktivaciju procesa korišćenja vitamina D neophodno je izlaganje tela dejstvu sunčevih zraka
zbog čega se savetuje deci u razvoju da se u letnjim periodima sunčaju.  
Od mehaničkih faktora, u osteogenezi su naročito značajni dejstvo sile istezanja i sile
pritiska od kojih zavisi arhitektura pojedinih kostiju.  Mehaničke sile  koncentrišu svoje dejstvo na
pojedine  tačke  kostiju  u  zavisnosti  od  statike  i  na  taj  način  omogućavaju  kostima  da  se,
adaptacijom na spoljašnji nadražaj, razvije kvalitetna odgovarajuća arhitektura.  Medjutim, veoma
je bitno da se u odredjenim vulnerabilnim periodima, kada dolazi do pojačanog rasta, vodi računa
da ne dodje do preteranog dejstva sila pritiska na kosti i  pojave patoloških krivina u kostima,
menjanja  pozicije  tačaka  na koje dejstvuju  mehaničke  sile  i  shodno tome,  daljeg  pogoršanja
procesa krivljenja.  O ovom momentu naročito treba da vode računa  profesori fizičkog vaspitanja i
treneri mlađih sportskih uzrasta kada vrše programiranje nastave fizičkog vaspitanja razredima čiji
su učenici u pubertetu ili sportistima istog doba. Pravilnim rasporedom vežbi istezanja i doziranjem
mišićnog rada na času, dobar nastavnik - trener će izbeći moguću pojavu komplikacija u razvoju
svoje dece, a delovaće i preventivno na sprečavanju njihove eventualne pojave. 
Sam mišićni rad umerenog inteziteta ima trofičnu(podsticajnu) ulogu na rast i razvoj kostiju
i procese okoštavanja.  Naučnici su dokazali da kosti onih ekstremiteta koji su izloženi pojačanoj
aktivnosti imaju i veću dužinu i debljinu.  Veoma je bitno za trenere mlađih selekcija da znaju da
pravilan rast kostiju zavisi od uravnoteženog odnosa perioda treninga i  perioda oporavka mladih
sportista.  Potrebno je da period odmora preovladava nad periodima napora da bi se procesi rasta
odvijali normalno. 
U toku razvoja kostura možemo registrovati niz promena koje se nadovezuju jedna na
drugu i čine složen proces definitivnog osposobljavanja koštanog sistema za svoje funkcije . 
Tako, kod rodjenja, kičmeni stub novorodjenčeta je potpuno ravan.  Onog momenta kada
novorodjenče krene da podiže glavu, dolazi do pojave fizioloških krivina na vratnom i grudnom
delu kao odgovor na potrebu da se ovaj pokret glave amortizuje i statički podrži.  Tako se javljaju
cervikalna (vratna)  lordoza i torakalna, kompenzatorna kifoza.  Od momenta kada dete prvi put
sedne, proces funkcionalne i anatomske podrške ovom pokretu je pojava lumbalne lordoze koja će
se održavati i kod malog deteta zbog slabe slabinske i trbušne muskulature. Sa pojavom prvih
koraka i perioda stajanja, kičmeni stub je pripremljen za ovaj statički momenat i ispravljanjem
8

=== PAGE 9 ===

Pokrajinski zavod za sport Anatomija i fiziologija
dotadašnjeg kosog položaja karlice stvaraju se svi uslovi da dete zauzme uspravan položaj.  Kod
uspravnog položaja koji nazivamo ležernim stojećim stavom, statički momenat je rešen tako da
LINIJA TEŽIŠTA TELA spaja sredinu uha, sredinu ramenog zgloba i zglob kuka, prolazi spojem
prednje i srednje trećine zgloba kolena i završava se na 4-5cm ispred osovine skočnog zgloba.
Gore pomenute fiziološke krivine, cervikalna i lumbalna lordoza i torakalna kifoza, imaju svoje
odredjene granice do kojih smeju ići.Od zamišljene vertikalne linije koja  dodiruje najispupčenije
delove tela sa zadnje strane, vratna lordoza ne sme prelaziti 3.5cm, lumbalna lordoza 4.5cm.
Ukoliko su ove mere izraženije to znači da je došlo do deformacije kičmenog stuba.  Veoma bitno
za profesore fizičkog vaspitanja je, da svakodnevno ,na svojim časovima, vrše inspekciju držanja
tela svojih učenika.  Da bi to mogli kvalitetno da urade moraju da znaju šta podrazumeva pojam
"dobro držanje" tela.  Pod ovim podrazumevamo uspravan položaj glave bez nagiba, oba ramena
na istoj ravni, gornji deo prednje strane grudnog koša lako prominira u odnosu na stomak, lopatice
podjednako udaljene od kičmenog stuba i pripijene uz grudni koš, kičmeni stub sa odgovarajućim
fiziološkim krivinama, ruke opuštene niz telo grade sa bočnim delom grudnog koša i karlice
ravnostran trougao.  Pri tome, tri ose – glave, trupa i nogu, slivaju se u jednu pravu liniju - osu tela.
Postoje tri najvulnerabilnija (najosetljivija) perioda rasta deteta kada se najčešće pojavljuju
deformiteti.  To su:   
- prva godina života (doba uspravljanja deteta o kome smo napred govorili),
- sedma godina života kada dete polazi u školu i naglo menja način života povećavajući
broj sati sedenja na uštrb igre,
- doba puberteta kada se naglo ubrzavaju procesi rastenja i mogućnost krivljenja znatno
povećava. 
ZUBI
Prvi zubi, mlečnjaci, pojavljuju se kod odojčeta obično izmedju 5-8 meseca starosti. Prvo
se pojavljuju donji srednji sekutići da bi do kraja prve godine izbili svi sekutići (ima ih 8).  Kasnije
izbijaju prvi premolari (mlečni kutnjaci) , zatim očnjaci i drugi premolari, tako da do treće godine
izraste svih 20 mlečnih zuba.    Početak druge denticije se po pravilu poklapa sa polaskom deteta u
školu (6-7 god).  Prvo se pojavljuju prvi kutnjaci (molari) nakon čega započinje proces zamene
mlečnih zuba sa stalnim i to obično onim redosledom kojim su i nicali.
ZGLOBOVI
Zglobovi predstavljaju mesta gde se kosti međusobno spajaju. U odnosu na pokretljivost
zglobovi se dele na nepokretne i pokretne.
Nepokretni zglobovi  najčešći su vid zglobljavanja pljosnatih kostiju, kada se dve kosti
spajaju preko tankog sloja vezivnog tkiva, poput šava.
Pokretni zglobovi imaju svoje glavne i sporedne delove.
Glavni delovi pokretnog zgloba   zglobna površina, zglobna šupljina i zglobna čahura,
nalaze se u svakom zglobu.
Zglobna površina (najmanje dve) dopunjuju se svojim oblicima. Najčešće je jedna u vidu
glavice, a druga je zdelasto izdubljena (na primer, zglobovi ramena i kuka).
Zglobna  šupljina je  uzani  prostor  između  dve  zglobne  površine  ispunjene  sluzavom
tečnošću, koja omogućuje lakše pokretanje zgloba.
Zglobna čahura zatvara prostor zgloba između dva zglobna okrajka. Sastavljena iz dva
sloja  spoljašnjeg čvršćeg i jačeg i unutrašnjeg tankog i glatkog, koji u sebi ima krvne sudove i
živce. Unutrašnja opna proizvodi sluznu tečnost.
9

=== PAGE 10 ===

Pokrajinski zavod za sport Anatomija i fiziologija
Sporedni  delovi  pokretnog  zgloba  jesu  zglobna  veza   ligamenti  i  zglobne  pločice.
Ligamenti su čvrste trake koje ojačavaju zglobnu čahuru sa spoljašnje strane, a mogu se nalaziti i u
samom zglobu (na primer ukrštena veza u zglobu kolena).
Zglobne pločice su vezivno-hrskavičave tvorevine, koje u vidu zglobnog koluta (diskusa) i
meniskusa omogućuju bolje naleganje zglobnih površina. Istovremeno ove tvorevine štite površine
od prekomernog opterećenja.
Zglobni kolutovi  diskusi sastavni su  deo  međupršljenskih zglobova. Meniskusi (ima ih
dva) nalaze se u zglobu kolena.
Prema lokalizaciji zglobovi se  dele na zglobove trupa, zglobove glave i zglobove gornjih i
donjih ekstremiteta.
Zglobovi u prostoru i omogućavaju ali i sputavaju (usmeravaju) pokret. Da bi smo izmerili
veličinu  tog  omogućavanja  ili  sputavanja  pokreta,potrebno  je  pa  poznajemo  ravni  i  linije  i
smešteno telo u njih kao i pravci delovanja sila prilikom pokreta.
Prostor u kome se ljudsko telo nalazi je trodimenzionalan. Ograničen je stoga sa tri ravni,
horizontalnom, sagitalnom i frontalnom.  Ravni između sebe zaklapaju ugao od 90 stepeni i za
osnovnu -horizontalnu ravan se podrazumeva da sa zemljinom površinom  zaklapa ugao od 180
stepeni (dakle paralelna je sa njom).
Mesta gde se ravni u prostoru presecaju nazvali smo ose. Tako postoje tri ose vertikalna,
sagitalna i transverzalna  osa.
Pokreti zglobova u određenim ravnima imaju svoje nazive kao i pokreti u odnosu na osu
samog tela ili ekstremiteta koji se kreće. Osnovni pokreti u jednom zglobu mogu biti:
pokret otvaranja zgloba odmicanjem krakova= opružanje (ekstenzija)
pokret zatvaranja zgloba primicanjem krakova = pregibanje (fleksija)
pokret uvrtanja jednog kraka prema osi ekstremiteta = rotacija
spoljašnja rotacija ( kod šake je to supinacija)
unutrašnja rotacija (kod šake je to  pronacija)
Naravno, postoje kombinacije nekih od osnovnih pokreta (fleksija sa rotacijom i sl.).U
odnosu na telo, poluge koje su predstavljene ekstremitetima imaju svoje tipične pokrete od kojih bi
izdvojili dva:
odvođenje ekstremiteta ( abdukcija)
privođenje ekstremiteta (addukcija) 
Zglobove smo prema lokalizaciji  podelili na:
zglobove glave ,
zglobove trupa,
zglobove gornjih i 
zglobove donjih ekstremiteta.
Za potrebe  ove publikacije prikazaćemo funkcionalnu anatomiju samo četri zgloba koji
prema lokalizaciji pripadaju ekstremitetima. To su  zglob ramena, zglob lakta, zglob kolena i zglob
stopala. Za ostale zglobove, čitaoca upućujemao na dopunsku literaturu.
ZGLOB RAMENA (articulatio humeri)
Zglob ramena je najslobodniji zglob u ljudskom telu. Zglob ramena sačinjavaju glavica
humerusa(caput humeri) i plitka čašična jama lopatice - cavitas glenoidalis . Kako je sama zglobna
čašica orijentisana prema napred, naviše i upolje, to se svi pokreti ruke odvijaju u vidnom polju što
je izuzetno važno za funkcije ovog ekstremiteta. Ovako nedovoljno anatomski fiksiran zglobni
10

=== PAGE 11 ===

Pokrajinski zavod za sport Anatomija i fiziologija
prostor stabilizuje se nizom ligamenata i mišića  iz okolnog regiona. Od ligamenata stabilizatora
izdvajamo tri:
1.Ligamentum coracohumerale
2.Ligamenta glenohumerale (ima ih tri)
3.ligamenta transverzum humeri
Sam  rameni  zglob  poseduje  i  krov zgloba  predstavljen   klinastim  nastavkom  lopatice
(procesus coracoideus) i akromionom.
Mišići stabilizatori ramenog zgloba su :
1.musculus supraspinatus (gornju stranu)
2.musculus infraspinatus  i m.teres minor (zadnju stranu)
3.musculus subscapularis prednju stranu
4.muskulus deltoideus (sve tri strane)
Svi gore pomenuti mišići predstavljaju ROTATORNU MANŽETNU ramena i omogućuju
pokrete  abdukcije i spoljašnje rotacije ruke.
Osnovni pokreti u zglobu ramena su:
-abdukcija- oko 96 st.
-addukcija- 
-fleksija- oko 120st.
-ekstenzija- oko 35 st.
-unutrašnja i
-spoljašnja rotacija
-cirkumdukcija (klizanjem lopatice omogućava se kružno kretanje ruke)
Ovako bogat splet pokreta ne poseduje više nijedan zglob.
ZGLOB LAKTA (articulatio cubiti)
Zglob lakta predstavljaju tri zgloba koje obrazuju međusobnim zglobljavanjem tri kosti
ruke; nadlaktica (humerus), žbica (radius) i laktica (ulna).
Ovaj zglob liči na šarku ( mesto za zaključavanje sila). Stabilizatori lakta su, pored zglobne
čaure i  ligamenti; lig.colaterale ulnare i lig.colaterale radiale.
Zglob lakta kod dece nije tako stabilan kao kod odraslih što je česti uzrok povređivanja.
Pokreti u zglobu lakta su:
a.pregibanje (fleksija) (obezbeđuju je m.brahchialis i m.bicps brachi i m.brachioradialis.
b.opruzanje (ekstenzija)( m.triceps bracchi i anconeus)
Sam zglob lakta se nalazi u blagoj anatomskoj fleksiji zbog ugla koje zaklapaju podlaktica i
nadlaktica.Ovaj ugao (oko 170 stepeni) sa naziva noseći ugao.
ZGLOB KOLENA (articulatio genus)
Zglob kolena je jedan od najzaposlenijih zglobova ljudskog tela u toku kretanja. Ako je
kretanje povećanog i obima i intenziteta sa složenim oblicima kao što su skokovi i udarci, zaletanja
i kočenja kao što to srećemo u sportu, onda zglob kolena predstavlja najugroženije mesto na telu.
Sile koje trpe određeni stabilizatori i ligamentarni aparat  kolena prelaze po veličini sve sile koje se
11

=== PAGE 12 ===

Pokrajinski zavod za sport Anatomija i fiziologija
javljaju u ostalim zglobovima. Ovo je rezultat i veličine i snage kontrakcija mišića nadkolenice
(quadriceps femoris) i momenta sila koje se razlažu upravo u zglobu kolena.
Zglob kolena je složen zglob koji povezuje:
-donji okrajak butne kosti (femur) i to sa dva svoja konveksna nastavka (epikondilus
lateralis i epicondililus medialis),
-gornji okrajak golenjače (tibia) sa dve svoje konkavne površine
- i čašicu (patella).
Nesklad  između  nastavaka  butne  kosti  i  zglobnih  površina  tibie  ublažavaju  fibrozno-
hrskavičavi umeci -meniscusi. Ima ih dva - koliko i zglobnih površina i prema  položaju u odnosu
na  osu kolena  delimo  ih  na  spoljašnji (meniscus  lateralis)  i unutrašnji   (meniscus  medialis).
Spoljašnji je u obliku slova O  a  unutrašnji u obliku slova C. Meniskusi obezbeđuju stabilnost
zgloba i funkcionalnost pri proklizavanju. Ponašaju se kao amortizujući diskovi. Veoma često se u
sportu povređuju.
Aktivni stabilizatori kolena su ligamenti koji su podeljeni na unutrašnje i spoljašnje .U
unutrašnje stabilizatore ubrajamo lig.transverzum genus  koji povezuje prednje delove meniskusa i
lig. crutiata genus - ukrštene veze kolena kojih ima dva para -prednje i zadnje ukrštene veze.
Njihova uloga je da sprečavaju pokrete potkolenice u odnosu na osu  kolenog zloba u pravcu
napred-nazad.
U  spoljašnje stabilizatore  ubrajamo  lig.collaterale  fibulare  (spoljašnja) i  lig.collaterale
tibiale (unutrašnja) koji sprečavaju bocne pokrete  kolenog zgloba.
U zglobu kolena se odvijaju sledeći pokreti;
-Fleksija (oko 140-150 stepeni)
-ekstenzija
-spoljašnja i ( oko 20 stepeni)
-unutrašnja rotacija( oko 5 stepeni)
ZGLOBOVI  STOPALA (articulationes pedis)
Osnovna  uloga  stopala  je  stvaranje  oslonca  čovečijeg  tela  pri  stajanju  i  kretanju.
Anatomski, dve osnovne grupe zglobova prave stopalo:
1.zglob kostiju potkolenice sa stopalom ( articulatio talocruralis )- gornji skočni zglob
2.međusobni  zglobovi kosti stopala kojih ima  10. Izdvojićemo samo  dva - donji skočni
zglob(art.talocalcaneonavicularis ) i art.subtalaris koje razdvaja  kanal nožja (sinus tarsi).
ARTICULATIO TALOCRURALIS
U sportskoj traumi daleko najčešće povređivan zglob (ako izuzmemo povrede prstiju ruke).
Predstavlja spoj donjih okrajaka  tibie i fibule sa skočnom kosti stopala ( talus). Odmah ispod njega
se nalazi prostor donjeg skočnog zgloba  sa svojim ligamentarnim aparatom. Aktivni stabilizatori
skočnog zgloba su;
sa unutrašnje strane lig.deltoideum
sa spoljašnje strane lig. talofibulare( anterius i posterius)
sa zadnje strane lig.calcaneofibulare
Najčešće  se  povređuje  lig.  talofibulare  koji  je  veoma  snažan.  Ovo  je  i  uzrok  česte
zajedničke povrede koja nastaje zbog gracilnosti fibule -avulzioni prelomi (u vidu otkidanja donjeg
okrajka fibule).
U gornjem skočnom zglobu se odvijaju sledeći pokreti:
12

=== PAGE 13 ===

Pokrajinski zavod za sport Anatomija i fiziologija
-dorzalna i plantarna fleksija 
-minimalna abdukcija (odvođenje) i addukcija(privođenje) (u fazi plantarne fleksije).
MIŠIĆI
Mišić je organ sposoban da se grči i skraćuje pri čemu se vrši pokret pojedinih delova tela.
U ljudskom telu razlikujemo tri osnovna tipa mišića:
poprečnoprugasti ( ili skeletni)
glatki
srčani mišić
Osnovna jedinica svih mišića je mišićna ćelija – miofibrila. Udruživanjem više miofibrila
nastaje  mišićno vlakno. Mišićno vlakno je dugačko kod poprečnoprugastih mišića od 2-15 cm a
debelo  do 100 mikrona.  Spoljašnost mišićnog  vlakna    predstavljena je misićnom  opnom ili
ovojnicom. Više mišićnih vlakana obrazuju mišićni snop, a više mišićnih snopova obrazuju jedan
ceo mišić. Inervaciju poprečnoprugaste muskulature, znači kontrolu kontrakcija, njihovu snagu i
učestalost  reguliše CNS i pod punom kontrolom su  ljudske volje.
Za razliku od poprečnoprugastih mišića, glatki mišići se sastoje od ćelija vretenastog oblika
veličine do 200 mikrona i nalaze se u sastavu šupljina organa i krvnih sudova. Njihovu funkciju
reguliše autonomni nervni sistem-vegetativni nervni sistem i ne nalaze se pod kontrolom voljnih
radnji.
Srčani mišić je izdvojen iz grupe zbog karakterističnog tipa građe i specifične organizacije.
Po građi, srčani mišić je sastavljen od  kratkih poprečnoprugastih mišićnih vlakana koji se na
krajevima spajaju ne u mišićni snop već u mišićnu mrežu. Takođe, srčani mišić poseduje sopstven
automatizovan  sistem za stvaranje nervnih impulsa i sopstven sprovodni aparat koga, samo u
određenim momentima, podržava vegetativni autonomni nervni sistem.
Svaki skeletni mišić poseduje  mesnati deo -telo mišića i vezivni deo -tetive pomoću kojih
se pripaja na kostima. Ukupnu anatomsku sliku jednog mišića upotpunjava još i velika količina
krvnih sudova, nerava i vezivnog tkiva.
13

=== PAGE 14 ===

Pokrajinski zavod za sport Anatomija i fiziologija
Prema lokalizaciji, mišiće delimo na:
mišiće glave( mišići mimike i mišići žvakanja)
mišiće trupa (mišiće leđa, trbuha i grudi)
mišiće ekstremiteta
-gornjih ( ramene, nadlaktne, podlaktne i mišići šake)
-donjih ( bedrene, butne, potkolenične i mišiće stopala)
Od svih gore nabrojanih mišićnih grupa izdvojićemo samo najznačajnije za glavne mišićne
poluge u održavanju uspravnog stava tela i njegovog kretanja.
Uspravan  stav  tela  čoveka  omogućavaju,  zajedničkim  delovanjem,  mišići  opružači
(exstensori) 
-glave (m trapezius),
-kičmenog stuba (m erector trunci),
-karlice (m.gluteus maximus) ,
-zadnje lože buta ( m.biceps femoris) i 
-potkolenice (m triceps surae).
Pokret hodanja  i trčanja omogućuju naizmeničnim smenjivanjem u kontrakcijama mišići
zadnje polovine tela  (vidi uspravan stav tela) i mišići prednje polovine tela  ( fleksori).Tako u
naizmeničnom  (repetitivnom)  pokretanju  tela  kroz  prostor   jedna  mišićna  grupa  predstavlja
generatore pokreta i nazivamo ih agonist i  (sinergisti) a druga mišićna skupina predstavlja kočione
mehanizme pokreta i nazivamo ih anatagonisti. U kretanju tela učestvuju manjim delom   pregibaci
fleksori glave (m.sternocleidomastoideus),a većim delom:
-pregibači trupa-( pravi trbušni mišići - mm.recti abdominis),
-pregibaci (fleksori) u zglobu kuka (m.quadriceps femoris )koji je u isto vreme i
opruzac (ekstenzor) kolena preko ligamentuma patelae) i fleksori u zglobu kolena
kao i 
-fleksori u zglobu kolena (m.biceps femoris)
-m.triceps surae - troglavi mišić lista kao ekstenzor u zglobu stopala preko Ahilove
tetive.
-prednji golenjačni mišić (m.tibialis anterior) kao glavni fleksor stopala
-mišići svoda stopala
Pri tome treba imati u vidu da je odnos agonista i antagonista usklađen na nivou bez
vidljivih  škodljivih  posledica  po  položaj  tela  u  prostoru.  Humana  lokomocija  je  skladan
biomehanički proces nastao dugotrajnom evolucijom.
Pri trčanju, pokretima nogu se, u kontraritmu, pridružuju zamasi ruke (leva ruka desna
noga) čime se kontroliše pravac kretanja i održava ravnoteža u toku kretanja. U najvećoj brzini
kretanja ljudskog tela nisu moguće nagle promene pravca bez kočenja a da se pri tome ne rizikuje
pad. Da bi se pravac kretanja menjao po želji, brzina kretanja može najviše da bude do 75% od
maksimalne.
Pokreti hvatanja  - ili pokreti ruke, obezbeđeni su skladnim delovanjem mišića ruke u
prvom redu mišića ramena od kojih izdvajamo deltoidni mišić (m.deltoideus) i  mišiće lopatice
zadužene za podizanje i rotaciju cele ruke u zglobu ramena. Pokret ruke dalje zavisi od fleksora i
ekstenzora  podlaktice  koji  su  smešteni  u  nadlaktici.  To  su  sa  prednje  strane  dvoglavi  mišić
nadlaktice (m. biceps brachi) zadužen za fleksiju podlaktice a sa zadnje strane  troglavi mišić
nadlaktice  (m.triceps  brachi)  zadužen  za  ekstenziju  iste.  Pokrete  šake  i  prstiju   omogućuju
14

=== PAGE 15 ===

Pokrajinski zavod za sport Anatomija i fiziologija
pregibači i opružači šake  koji su dobili nazive prema pokretu koji obezbeđuju ( napr.extenzor
pollicis longum- dugi opružač palca) ili prema samom prstu koji drže pod kontrolom numeričkom
oznakom broja prsta. 
MEHANIKA MIŠIĆNOG RADA
Uloga sistema organa za kretanje je održavanje stava čovečijeg tela i pokretanja celog tela
ili pojedinih njegovih delova. Pasivna komponenta ovoga sistema su kosti i zglobovi, dok mišići
svojom sposobnošću da se kontrahuju predstavljaju aktivnu komponentu.
Na pasivni deo pribora za kretanje, pored mišićne sile, deluje i sila zemljine teže.
Prilikom izvođenja pokreta, na pokretni zglob deluje više mišića sa različitim funkcijama.
Oni mišići koji vrše u jednom zglobu pokrete istog smera, nazivaju se  sinergistima. Nasuprot
njima, mišići koji u istom zglobu vrše pokrete suprotnog smera nazivaju se  antagonistima. Na
primer, svi mišići koji učestvuju u fleksiji-pregibanju potkolenice u zglobu kolena su sinergistički
mišići, a mišići koji vrše opružanje-ekstenziju potkolenice su njihovi antagonisti.
Kontrolu kretanja i mišićne aktivnosti uopšte, vrši živčani sistem.
 Mišići  pri  izvođenju  pokreta  silom  deluju  na  mesta  svojih  pripoja  za  kosti,  koji  čine
različite oblike poluga.
Veličina sile koju mišić može  da razvije proporcionalna je broju aktiviranih motoričkih
jedinica. Jedan mišić može da ima i više od hiljadu motoričkih jedinica, a koliko će ih biti
aktivirano procenjuje živčani sistem. Za podizanje velikog tereta aktivira se veći broj motoričkih
jedinica  da  bi  se  ostvarila  potrebna  sila,  nego  što  je  to  slučaj  pri  podizanju  manjeg  tereta.
Anatomski pokazatelj snage jednoga mišića je veličina njegovog poprečnog preseka.
Na veličinu mišićne sile imaju uticaja i sledeći mehanički činioci:
Ugao povlačenja mišića,
Dužina mišića u svakom datom trenutku,
Brzina skraćivanja mišića.
Ugao sile povlačenja mišića je ugao između uzdužne osovine mišića i uzdužne osovine
kosti čije kretanje izaziva mišić.
Najčešće je optimalni ugao povlačenja mišića u trenutku kada na kost deluje pod pravim
uglom. Pri većem ili manjem uglu vrednost neiskorišćenih sila raste. Na primer, najteži momenat u
zgibu je na početku i na kraju, a najlakši u sredini, kada mišić dejstvuje na kost pod pravim uglom.
Lako istezanje mišića, do 20 % od normalne dužine, ima pozitivan uticaj na povećanje
unutrašnjih sila u skeletnom mišiću. Ukoliko je dužina mišića pre stimulacije manja od normalne,
sledeća kontrakcija biće manje snage. Isto tako, ako je mišić pre kontrakcije previše istegnut, sledi
kontrakcija manje snage.
Brzina  mišićne  kontrakcije  takođe utiče  na veličinu  mišićne  sile. Optimalna  brzina za
mišićnu efikasnost kreće se u rasponu od 20 do 30 procenata maksimalne brzine kojom se dati
mišić može skraćivati.
Pored mišićne kontrakcije koja je praćena skraćivanjem mišića (izotonična kontrakcija),
postoji i takozvana izometrična kontrakcija mišića, kada se mišić ne skraćuje. Ovom kontrakcijom
mišić, po zakonima fizike, ne vrši rad, pošto je rad proizvod sile i prednjeg rastojanja. Međutim,
napet mišić u izometričkoj kontrakciji sposoban je da se odupire spoljnoj sili.
15

=== PAGE 16 ===

Pokrajinski zavod za sport Anatomija i fiziologija
ENERGETIKA MIŠIĆNOG RADA
Neposredni izvor energije za sve specifične ćelijske aktivnosti je materija bogata energijom
adenozin trifosfat (ATP). Njenim razlaganjem oslobađa se energija. U ovom procesu troši se ova
materija pa je ćelije, da bi nastavile sa radom, moraju stalno obnavljati iz hrane unete u organizam.
Pretvaranje energije hrane u energiju ATP spoja nastaje u nizu složenih biohemijskih procesa, koji
ubrzavaju više enzima, jedinjenja koja pomažu specifične biohemijske procese a pri tome se same
ne menjaju. Pre ulaska u krv osnovni sastojci hrane: ugljeni hidrati, masti i belančevine, razgrađuju
se na jednostavnije spojeve u sistemu organa za varenje, pošto se u prirodnom obliku ne mogu
resorbovati (upijati) iz creva. U tako razgrađenom jednostavnom obliku ove materije krvotokom se
transportuju do ćelija, u kojima se uključuju u dalje procese razgradnje i oksidacije.
Najjednostavniji  i  najekonomičniji  način  stvaranja  energije  u  mitohondrijama  ćelija  je
oksidativni proces, proces laganog sagorevanja osnovnih elemenata hrane u prisustvu kiseonika.
Kao krajnji produkt oksidacije nastaje ugljen dioksid, voda i energija u vidu adenozin trifosfata. Iz
jednog  molekula  glukoze  oksidacijom  nastaje  38  ATP-a.  Na  ovaj  način  energija  nastaje  pri
mišićnom radu laganog intenziteta. Zbog dovoljnog prisustva kiseonika za stvaranje energije, rad
koji se pri tome izvrši često se naziva aerobnim ili kiseoničkim radom.
Pri težim mišićnim aktivnostima energija se delom stvara u uslovima nedovoljnog prisustva
kiseonika, jer organizam nije u mogućnosti da ga obezbedi ćelijama u dovoljnoj količini, da bi se
odvijao proces oksidativnog stvaranja energije.
Pri veoma teškim sportskim aktivnostima, približno maksimalnog intenziteta (sprinterska
disciplina u atletici, dizanje tegova), energija nastaje na račun deponovane potencijalne energije
(ATP, kreatin  fosfat). Ovakav rad traje veoma  kratko, do 20 sekundi kod najbolje treniranih
sportista.
U  mišićnim  aktivnostima  nešto  manjeg  intenziteta  (submaksimalni  napori)  adenozin
trifosfat obnavlja sa razlaganjem glikogena, pri čemu se u organizmu stvara mlečna kiselina koja u
većim koncentracijama onemogućava normalne funkcije organizma. Nakon prestanka aktivnosti
forsiranim  disanjem  (nadoknađivanje  kiseoničkog  duga)  obezbeđuje  se  potrebni  kiseonik  za
oksidaciju mlečne kiseline. Rad pri ovakvom metaboličkom stvaranju energije svoj maksimum
dostiže u toku 2-3 minuta. Zbog nedovoljnog prisustva kiseonika (energija se uvek manje ili više
stvara i oksidacijom) za stvaranje energije rad maksimalnog i submaksimalnog intenziteta nazivaju
se beskiseoničkim ili anaerobnim.
Od ukupno stvorene energije u organizmu za spoljni rad iskoristi se najviše 30 %. Ostala
energija troši se za stvaranje toplote tela.
Ćelijske strukture odgovorne za kontraktilni mehanizam mišićne ćelije su niti belančevine-
miozin i aktin. Ove niti pružaju se paralelno duž miofibrila. Miozinske niti su deblje i nalaze se u
tamnom pojasu poprečnih pruga skeletnih mišića. Aktinske niti su tanje, a smeštene su i u tamnom
i u svetlom pojasu. Pri skraćivanju mišića nastaje kliženje aktinskih niti između miozitskih niti, pri
čemu se same niti ne skraćuju, već se krajevi aktinskih niti približavaju jedni drugima i sužavaju
svetli pojas mišićnog vlakna.
Sam proces aktiviranja mehanizma za stvaranje energije odigrava se sledećim redom:
Motoričkim nervom prenosi se impuls za pokretanje mišića do mišićne ćelije i stvara se
akcioni mišićni potencijal, koji se zatim širi po mišićima.
Inaktivacija  "zaštitnih  materija",  koja  sprečavaju  međuakciju  aktin-miozin  i  održavaju
mišićnu ćeliju u neaktivnom stanju.
Deblokirani aktomiozinski kompleks stimuliše ATP na razgradnju, čime se stvara energija
za mišićnu kontrakciju, koja zatim usledi.
Resinteza ATP-a (iz kreatinfosfata, glukoze, masti).
16

=== PAGE 17 ===

Pokrajinski zavod za sport Anatomija i fiziologija
U odnosu na vreme trajanja i brzinu izvođenja mišićne kontrakcije, mišićna vlakna dele se
na :
Crvena vlakna
Bela vlakna
Crvena vlakna (crveni mišići) bolje su prokrvljeni i sposobni su za dugotrajan rad i sporije
kontrakcije. Kontrakcije belih mišićnih vlakana su brže i kraće.
Intenzivnim  radom  u  procesutreninga(princip  nadopterećenja)  nastaju  morfološke  i
funkcionalne promene u mišićima. Mišić postaje voluminozniji na račun povećanja procenta vode,
ćelijskihbelančevina-aktinskih i miozinskih niti i mitohondrija (ćelijske organele koje proizvode
energiju u mišićnim vlaknima). Istovremeno se umnožavaju miofibrile i kapilarna mreža mišića.
Sadržaj mioglobina, glikogena i fosfornih jedinjenja bogatih energijom znatno raste. Takođe se
povećava količina bioloških katalizatora, oksidativnih enzima i enzima anaerobnog metabolizma.
Takav mišić postaje jači i efikasniji u radu.
PODELA MIŠIĆA PREMA LOKALIZACIJI
Mišiće prema lokalizaciji delimo na mišiće glave, mišiće trupa, mišiće gornjih ekstremiteta
i mišića donjih ekstremiteta.
Mišiće glave sačinjavaju: mišići mimike i mišići žvakanja 
Mišiće trupa‚ sačinjavaju: mišići leđa, mišići trbuha i mišići grudi.
Mišići leđa podeljeni su na površinske i duboke mišiće. Površinski mišići su: trapezasti
mišići, najveći leđni mišić, mišić podizač lopatice i rombasti mišić.
Trapezasti mišić zabacuje rame prema kičmenom stubu. Najveći leđni mišić privodi i uvrće
nadlakticu. Podizač lopatice i rombasti mišić povlače nagore lopaticu.
Duboki mišići leđa pružaju se duž kičmenog stuba, od baze lobanjedo karličnog predela.
Ovi snažni mišići svojim dejstvom opružaju leđa i glavu, svijaju bočno glavu i leđa i svojim
tonusom održavaju normalan stav čovečijeg tela.
Trbušni  mišići  štite  spreda i bočno trbušnu duplju. Ovi mišići  vrše pokrete  savijanja,
bočnog savijanja i uvrtanja trupa.
Mišići grudnog koša , u odnosu na položaj,dele se na površinske i duboke.
U površinske mišiće grudnog koša spadaju veliki grudni mišić, mali grudni mišić i prednji
zupčasti mišić.
Veliki grudni mišić privodi ruku grudnom košu, a prednji zupčasti mišić pokreće lopaticu.
Duboki grudni mišići su: međurebarni mišići, zatim poprečni grudni mišić i dijafragma
(prečaga). Svi ovi mišići učestvuju u disajnim pokretima.
.
Mišići gornjih ekstremiteta  dele se na ramene, nadlaktne, podlaktne i mišiće šake.
U mišiće ramena spadaju deltoidni mišić i pet mišića koji pokrivaju lopaticu. Ovi mišići
izvode više složenih pokreta u ramenu: podizanje ruku napred, podizanje ruku nazad, odvođenje
ruke, uvrtanje i izvrtanje ruke.
17

=== PAGE 18 ===

Pokrajinski zavod za sport Anatomija i fiziologija
Mišići nadlakta podeljeni su u: prednje-fleksorne i zadnje-ekstenzorne mišiće. U prvoj
grupi su tri mišića: dvoglavi mišić, kljunasto-ramenični mišić i nadlaktni mišić.
Dvoglavi mišić je pregibač i supinator (okreće dlan na gore) podlakta. 
Kljunasto-rameni  mišić  podiže  napred  i  unutra.  Nadlaktni  mišić  pregiba  podlakat  i
istovremeno povlači nadlakat nazad.
U zadnjoj grupi nalazi se troglavi mišić nadlakta, koji vrši opružanje podlakta.
Mišići prednje grupe nadlakta znatno su jači od mišića zadnje grupe.
Mišići podlakta podeljeni su u tri grupe: prednje, spoljne i zadnje. Ovi mišići vrše pokrete
podlakta, šake i prstiju.
Prema funkciji koju vrši dobili su nazive (npr. opruža prstiju šake, opružač malog prsta
itd.). Osnovni pokreti dovođenja podlakta u položaj supinacije (dlan okrenut na gore) i pronacije
(dlan okrenut na dole). Pokreti šake su pregibanje, opružanje, odvođenje i privođenje šake.
Mišići  šake su sitni mišići,  koji zajedno sa mišićima  podlakta  učestvuju u pokretanju
prstiju.
Mišići donjih ekstremiteta  dele se na bedrene, butne, potkolenične i stopalne mišiće.
Bedreni mišići podeljeni su na unutrašnje i spoljne.
Sa unutrašnje strane je bedreno-slabinski mišić koji vrši pregibanje u kuku. U unutrašnjoj
grupi ima više mišića. Najveći je veliki sedalni mišić, glavni opružač i spoljni rotator u kuku.
Mišići buta dele se u tri grupe: unutrašnju, prednju i zadnju.
Unutrašnju grupu mišića buta čine veći broj mišića čija je osnovna funkcija privođenja
buta.
Prednju grupu mišića buta sačinjavaju dva mišića: terzijski mišić i četvoroglavi butni mišić.
Terzijski mišić pregiba but u zglobu kuka, a u zglobu kolena pregiba potkolenicu.
Četvoroglavi butni mišić sastoji se iz četiri mišića, koji se na donjem kraju spajaju u jednu
tetivu na bazičašice-patele. Ovaj mišić je veoma snažan opružač potkolenice.
Zadnjoj grupi mišića buta pripadaju dvoglavi butni mišić, polutetivni i poluopnasti mišić,
koji vrši pregibanjeu zglobu kolena i opružanje u zglobu kuka.
Mišići potkolenice podeljeni su u tri grupe: prednje, spoljne i zadnje.
Ovi mišići učestvuju u pokretanju stopala, a svojim tonusom i elastičnošću održavaju svod
stopala u položaju koji daje oslonac telu.
Prednjoj grupi mišića  potkolenice  pripadaju prednji golenjačni  mišić  i mišići  opružači
prstiju noge. Prednji golenjačni mišić podiže stopalo na gore.
Mišići spoljne grupe potkolenice pomeraju stopalo na dole.
Mišići zadnje grupe potkolenice podeljeni su na površne i duboke. U površnom sloju je
troglavi mišić lista, glavni pregibač stopala (pomera stopalo nadole).   
Mišići dubokog sloja (ima ih više) savijaju stopalo i prste nadole.
Mišići stopala smešteni su sa gornje i donje strane stopala. Ovi mišići svojom aktivnošću
održavaju svod stopala.
18

=== PAGE 19 ===

Pokrajinski zavod za sport Anatomija i fiziologija
SISTEM ORGANA ZA DISANJE
Sistem organa za disanje sačinjavaju pluća i disajni putevi.
Disajni putevi se dele na gornje i donje. U gornje disajne puteve spadaju: nosna duplja i
ždrelo, a u donje: grkljan, dušnik i dva dušnice. 
Uloga disajnih puteva je da sprovode vazduh do plućnih mehurića i da prečišćavaju, vlaže i
zagrevaju vazduh. Grkljan, osim osnovne funkcije, treperenjem glasnica pri forsiranom strujanju
vazduha za vreme eksipirijuma-izdaha, učestvuju u stvaranju glasa.
Pluća su glavni deo pribora za disanje. Sastoje se iz levog i desnog plućnog krila, koje
grade sistemi disajnih cevčica i disajnih mehurića, bogata mreža krvnih sudova, vezivna potka i
živaca.
Disajni putevi (dušnice) nastavljaju da se granaju u plućnim krilima na sve sitnije disajne
puteve. Na završnim disajnim cevčicama  smešteni  su plućni mehurići, poluloptasta proširenja
disajnih puteva.
Oko plućnih mehurića je bogata mreža krvnih sudova. Ovom blizinom vazduha u plućnim
mehurićima i krvi u krvnim kapilarima olakšana je razmena gasova u plućima.
MEHANIKA DISANJA
Plućna  ventilacija  (spoljašnje  disanje)  omogućena  je  razlikom  u  veličini  (gradijentu)
pritiska vazduha u plućima i spoljnog vazduha. Snižavanje pritiska vazduha u plućima, u odnosu
na atmosferu, ostvaruje se radom disajne muskulature, dijafragme (prečage) i međurebarnih mišića.
Aktivnošću međurebarnih mišića širi se grudni koš podizanjem rebara. Istovremenim spuštanjem
dijafragme za 1,5 do 10 cm i potiskivanjem trbušnih organa nadole, povećava se zapremina grudne
duplje i pluća koja slede kretanja grudnog koša i dijafragme. Ovo povećanje zapremine pluća
dovodi do snižavanja pritiska vazduha u njima što omogućava ulazak spoljnog vazduha u pluća.
Pored osnovne disajne muskulature u izvođenju disajnih pokreta učestvuju i drugi mišići
grudnog koša, pri svesno produbljenom disanju i otežanom disanju.
U  respiratornom  ciklusu  faza  udisanja  je  aktivna,  jer  je  ostvarena  radom  disajne
muskulature. Faza izdisaja nastaje pasivno, sem u slučajevima svesno forsiranog izdisaja, kada je
potpomognuta voljnom disajnom muskulaturom.
Regulaciju disajnih pokreta vrši autonomni nervni sistem, koji nije pod uticajem volje
čoveka, ili somatskim nervnim sistemom svesnom kontrolom disanja.
Na veličinu disajne funkcije utiču dve komponente, disajni volumen i frekvencija disanja.
Disajni volumen, količina vazduha koja se udahne jednom disajnom akcijom, kreće se od 500 ml.
do veličine vitalnog kapaciteta (vitalni kapacitet je maksimalna količina vazduha koja se može
istisnuti iz pluća, i to nakon maksimalnog uzdaha). Frekvencija disajnih pokreta u jednoj minuti, u
zavisnosti od kiseoničke potrebe, varira od 12 do 60.
Minutni volumen disanja, proizvod disajnog  volumena i frekvencija disanja, u miru iznosi
oko 8 litara, a prilikom velikih fizičkih naprezanja može da se poveća  i do 200 litara vazduha.
Na efikasnost disajne funkcije, pored obima plućne ventilacije, utiče i nefunkcionalni deo
pribora za disanje, disajni putevi (mrtav prostor) i otpor u disajnim putevima. Produbljeno disanje
19

=== PAGE 20 ===

Pokrajinski zavod za sport Anatomija i fiziologija
povećava  otpor  disajnih  puteva,  ali  smanjuje  uticaj  "mrtvog  prostora''  na  kvalitet  disanja.
Ispitivanja na sportistima pokazala su da je pri maksimalnim naporima najefikasnija frekvencija
disanja oko 35 akspiracija. Dalje povećanje frekvencije disanja skraćuje vreme udisanja vazduha i
opterećuje disajnu muskulaturu. 
Na frekvenciju i dubinu disanja, pored već opisanog regulatornog uticaja nervnog sistema,
izvanredno  utiču  ugljen  dioksid  i kiseonik.  Povećani  procenat  ugljen  dioksida  i  sniženi  nivo
kiseonika u krvi stimulišu disajnu funkciju, i to tako što ugljen dioksid deluje direktno preko
disajnog centra, a kiseonik indirektno preko receptora u zidu krvnih sudova osetljivih na promenu
koncentracije kiseonika u krvi. Određenog uticaja na disanje imaju mišići za vreme rada, povišena
telesna temperatura itd.
Dovođenjem vazduha u plućne mehuriće započinje razmena gasova, difuzija kiseonika iz
vazduha u plućnim mehurićima u krvne kapilare i ugljen dioksida iz krvi u plućne mehuriće kroz
dve tanke membrane, koje čine zidove plućnih mehurića i kapilara.
Difuzija gasova između dve tačke moguća je ako postoji razlika u pritiscima. Kako je
parcijalni pritisak kiseonika u smeši alveolarnog vazduha veći od pritiska kiseonika u venskoj krvi,
omogućena je difuzija  strujanja kiseonika iz plućnih mehurića u krv, gde se vezuje za hemoglobin.
U slučaju ugljen dioksida smer kretanja gasa je suprotan. Pritisak ugljen dioksida u venskoj krvi
veći je od pritiska ugljen dioksida u plućnim mehurićima, što uslovljava difuziju  ugljen dioksida iz
krvi u plućne mehuriće.
Kiseonik se u krvi vezuje za hemoglobin u crvenim krvnim zrncima, pri čemu nastaje novo
hemijskojedinjenje oksihemoglobin, koji se zatim putem krvi transportuje do ćelija, odnosno do
tkivnih tečnosti koja okružuju ćelije. Ćelijske membrane izvanredno su propustljive za kiseonik
(tkivno  disanje)  tako  da  je  pritisak  kiseonika  u  ćelijama  i  međućelijskim  tečnostima  u  miru
približno jednak. Pri većim mišićnim aktivnostima i većim energetskim potrebama, mišićne ćelije
troše više kiseonika pa se parcijalni pritisak kiseonika snižava, a to ubrzava difuziju kiseonika iz
međućelijskih tečnosti u ćelije.
Kiseonik  u  ćelijama  omogućuje  proces  oksidacije   sagorevanja  osnovnih  hranljivih
materija, pri čemu se oslobađa energija za život ćelija i njihovu specifičnu aktivnost. Količina
iskorišćavanjakiseonika  u  ćelijama  i  tkivima  zavisi  od  aktivnosti  ćelija.  Ako  se  posmatra
organizam kao celina, onda potrošnja kiseonika zavisi, pre svega, od mišićne aktivnosti.
Veća količina  kiseonika  za intenzivnije metaboličke  procese u ćelijama  obezbeđuje se
boljim  spoljašnjim  disanjem  (veća  disajna  zapremina  i  učestalije  disanje),  bržim  transportom
kiseonika  krvotokom  do  ćelija  i  boljim  unutrašnjim tkivnim  disanjem  (većim  iskorišćavanjem
kiseonika iz krvi aktivnih ćelija).
Većim  primitkom  kiseonika  iz  krvi  od  strane  ćelija,  znatno  se  povećava  razlika  u
zasićenosti kiseonikom između arterijske i venske krvi. Krv koja napušta pluća u stanju mirovanja
zasićena je kiseonikom do 98 %, a krv koja se iz tkiva vraća u pluća sadrži oko 70 % kiseonika. Pri
fizičkom naporu krv koja napušta pluća približava se nultoj zasićenosti, pri čemu je opšta venska
zasićenost oko 25 %. Na račun ove povećane arterio-venske razlike ćelije mogu da povećaju
potrošnju kiseonika do tri puta.
U uslovima relativnog mirovanja organizam troši od 0,2 do 0,4 litra kiseonika. Količina
kiseoničkih potreba za vreme produženih i teških mišićnih naprezanja znatno je veća. Neposredno
pre otkaza potrošnja kiseonika može tada da se poveća i do 0,5 litara, a u nekih sportista i više.
Organizovano  bavljenje  sportom  usavršava  disajnu  funkciju.  Povećava  se  sposobnost
disajna muskulature i efikasnost spoljnog disanja, što rezultira većim inspiratornim kapacitetom i
boljom  ventilacijom  alveola.  Dobro  utrenirani  sportisti  dišu  ekonomičnije,  sa  manjom
frekvencijom disajnih pokreta i većom dubinom disanja u stanju relativnog mirovanja.
20

=== PAGE 21 ===

Pokrajinski zavod za sport Anatomija i fiziologija
Neke respiratorne pojave vezane za fizičku aktivnost
Bodac je  bol  na  bočnim  stranama  grudnog  koša.  Nastaje  u  periodu  prilagođavanja
organizma  novim  metaboličkim  zahtevima  (skup  biohemijskih  procesa  koji  stvaraju  energiju
potrebnu za rad i život ćelija i živih bića uopšte), kao posledica nedovoljno prokrvljenosti disajne
muskulature,  međurebarnih  mišića  i  dijafragme.  Javlja  se  češće  kod  početnika  i  nedovoljno
pripremljenih sportista. 
Drugo disanje je osećaj olakšanja za sportiste u čijoj je sportskoj disciplini osnovna fizička
osobina izdržljivost. Nastaje posle perioda kraćih ili dužih smetnji u fazi usaglašavanja funkcija
organizma novim metaboličkim potrebama. Smatra se da smetnje prestaju dovođenjem organizma
u radno stanje, sa porastom temperature, pre svega mišića, do optimalnih vrednosti.
SISTEM ORGANA ZA KRVOTOK     
Srce i krvni sudovi obrazuju sistem organa za krvotok, koji kroz zatvorenu mrežu krvnih
sudova stalno pokreću krv  tečno tkivo sposobno da prenosi kiseonik i hranljive materija do ćelija,
ugljen dioksid i raspadne produkte do organa za izlučivanje.
Srce u ovom sistemu ima ulogu mišićne pumpe koja snagom ritmičkih kontrakcija pokreće
krv. Krvni sudovi obrazuju sistem cevi kroz koje protiče krv.
Razlikuju se tri vrste krvnih sudova: arterije, vene i kapilari.
Arterijama se odvodi krv iz srca, a venama dovodi krv u srce. Kapilari su uska mreža
krvnih sudova u tkivima organa.
Krvotok čoveka deli se na dve anatomske i funkcionalne celine, mali i veliki krvotok.
Mali krvotok započinje u desnoj komori, a završava se u levoj pretkomori. Njima se odvodi
krv u pluća, gde se krv oslobađa ugljen dioksida a snabdeva kiseonikom. Veliki krvotok
započinje u levoj komori, a završava se u desnoj pretkomori. Ovim krvotokom odvodi se krv
obogaćena kiseonikom i hranljivim materijama do organa i tkiva, gde se vrši razmena materija.
21

=== PAGE 22 ===

Pokrajinski zavod za sport Anatomija i fiziologija
SRCE
Srce je snažan mišićni organ smešten u šupljini sredogruđa.  Srce je organ kruškolikog
oblika smešten  u grudnoj duplji sa leve strane i prema napred. Sastoji se od  četiri šupljine
razdvojene pregradama i u anatomskom, a delimično i  funkcionalnom smislu, potpuno odvojene.
Dve   manje  šupljine  su  pretkomore(  atrium)  (leva  i  desna  )  a  dve  velike  šupljine  su
komore(ventriculum)  (takođe  leva  i  desna).Pretkomore   su  od  komora  razdvojene
atrioventrikularnim zaliscima koje zbog tri lista kojim zatvaraju šupljinu nazivamo trikuspidalni
zalisci. Iz pretkomora krv ulazi u komore gde snažnom kontrakcijom mišića komore (- sistola),
kroz arteriju pulmonalis (iz desne komore) i aortu (iz leve komore) odlazi u mali  i veliki krvotok.
Na ulazima u arteriju pulmonalis i aortu nalaze se srčani zalisci kojih , opet, ima po tri na svakom
ušću. Promene na zaliscima stvaraju šumove pri prolasku krvi i označavaju česte bolesti srca-
srčane mane.
Srce u funkcionalnom smislu možemo podeliti na levo i desno srce, iako je period punjenja
(dijastola) i period pražnjenja (sistola) zajednički.U desnom srcu ,nazvanom desna srčana pumpa,
krv se prosleđuje u pluća  na oksigenaciju da bi se iz pluća prosledila natrag ,ovog puta u levu
polovinu srca, levu pretkomoru .Ovaj tok krvi ( desna pretkomora, desna komora, pluća ,)nazivamo
mali krvotok.Tok krvi iz leve pretkomore ,leve komore ,preko aorte u celo telo nazivamo veliki
krvotok.
Normalna težina  srčanog mišića  je oko 300 grama od čega 2/3 čini muskulatura leve
komore. Uvećano srce kod sportista je znatno teže. Unutrašnja i spoljašnja površina srca obložena
je opnama, a srčanu kesu u kojoj je smešteno srce obrazuje čvrsta fibrozna opna, često nazivana
srčanom maramicom (perikard).
U sastavu srca pored mišićnog vlakna i opnastih omotača, ulaze i krvni sudovi, fibriozni
skelet, neuro-mišićni snopovi  sprovodni aparat srca i živci srca.
Arterijske krvne sudove srca – koronarni krvni sudovi obrazuju leva i desna srčana arterija,
grana početnog dela aorte, koja se zatim u srčanom mišiću grana na sve sitnije arterije i arterijske
kapilare.
Vene srca, nastale iz sabirnih kapilara ulivaju se direktno u desnu pretkomoru.
Automatizam  srčanog rada je sposobnost srca da se ritmički  kontrahuje pod dejstvom
impulsa  koji  nastaju  u  prevodniku  srčanog  rada   sinusnom  čvoru,  grupicom  nervnih  ćelija
izolovanih u desnoj pretkomori.Sistemom nervnih vlakana, impuls nastao u SA čvoru se širi do
atrioventrikularnog  čvora  koji  je  smešten  na  prelasku  desne  pretkomore  u  komoru  u
međukomorskom zidu.Tu se sada impuls deli na dve velike grane koje idu duž međukomorskog
septuma (Hissov snop) i preko velikog broja sitnih nervnih vlakana (Purkinijeve ćelije) dolaze do
mišićnih ćelija šireći akcioni potencijal i izazivajući pomeranje aktinskih niti između miozinskih
niti.Pošto mišići u srcu nisu poređani uzdužno kao kod skeletnih mišića već su isprepletani u
mrežu,to  se kontrakcija  u mehaničkom  smislu  ogleda  kao kružno  skupljanje  velikih  šupljina.
Proizvod ovakve mehaničke sile je istiskivanje krvi iz srca u cirkulaciju. 
Električne  efekte  srca  možemo  pratiti  pomoću  aparata  koji  nazivamo
elektrokardiograf(EKG) i naravno, zapisati ih na specijalnom papiru. Danas su moderni EKG
aparati potpuno kompjuterizovani i sami izvrše analizu snimka.
Prirodni pejsmekeri srca mogu, pored SA postati i svi ostali nervni elementi srca pomenuti
u prethodnom tekstu.Za ovaj proces je neophodno da se  glavni vodič SA čvor,razboli.Njegova
22

=== PAGE 23 ===

Pokrajinski zavod za sport Anatomija i fiziologija
frekventnost je u rasponu od 40 do 200 impulsa u minutu i ako se njegova snaga smanji ispod 40
otkucaja,njegovu ulogu preuzme AV čvor.Međutim, njegova snaga ne prelazi 40 impulsa u minutu
što znači da takva osoba nije u mogućnosti da se adaptira ni na koji rad.U slučaju da i AV čvor
prestane da radi, svaka ćelija u srcu, pošto poseduje deo nervnog tkiva može postati pejsmejker.
Ali, taj proces je u zoni teškog patološkog stanja  jer su kontrakcije srca slabe a broj otkucaja koji
može da se generiše ispod 30. 
Živci srca, simpatičke i parasimpatičke grane autonomnog nervnog sistema, regulišu rad
sprovodnog aparata srca.
KRVNI SUDOVI
Krv cirkuliše u zatvorenom sistemu krvnih sudova koje po veličini i gradji delimo na:
a)  arterije (odvode krv iz srca)
b)  vene(dovode krv iz srca)
c) kapilare ( krvna mreža oko samih ćelija)
ARTERIJE
Arterije su krvni sudovi koji odvode krv iz srca. Zid arteriskih krvnih sudova sastoji se od
tri sloja: unutrašnjeg, srednjeg i spoljašnjeg. Unutrašnji sloj obrazuje jednoslojni epitel, srednji
glatke  mišićne  ćelije  i  elastična  vlakna,  i  spoljašnji ukrštena  kolagena  vlakna  u  vidu  mreže.
Ovakvom građom omogućeno je širenje arterijskih krvnih sudova, ali ne i uzdužno istezanje.
 
Put arterije, od aorte i većih arterijskih grana, do pojedinih organa je obično najkraći put do
tih organa, a u ekstremitetima su smešteni u dubini mišića, blizu koštanih poluga. Ulaskom u tkiva
organa  arterija  se  dalje  grana  do  najsitnijih  arterijskih  ogranaka  arteriola,  koje se nastavljaju
kapilarima.
Od  luka  aorte  polaze  leva  i  desna  zajednička  karotidna  i  potključna  arterija
(a.subclavia)koja prokrvljuju glavu, vrat i gornje ekstremitete.
Zajednička karotidna arterija kasnije se deli na spoljašnju i unutrašnju karotidnu arteriju, od
kojih nastaje više arterijskih krvnih sudova glave 
Potključne arterije smeštene su ispod ključne kosti. U pazušnim jamama nastavljaju sa
pazušnim arterijama( a.brachialis), a izlaskom iz njih nadlaktnim arterijama. Nadlaktna arterija
ulaskom u predeo podlakta  daju dve arterije,  žbičnu( a. radialis) i lakatnu  (a.ulnaris), koje se
završavaju arterijskim krvnim sudovima šake.
Iz grudnog dela aorta polaze najčešće parna arterija za ishranu organa u grudnoj duplji.
Od  trbušnog  dela  aorte  (aorta  abdominalis)polaze  arterije  za  ishranu  i  omogućavanja
specifičnih funkcija prečage, trbušnog zida i organa trbušne duplje, želuca, jetre, bubrega i slezine .
Aortno stablo završava se u visini krsno-bedrenog zgloba dvema zajedničkim bedrenim
arterijama (a.femoralis), levom i desnom, od kojih polaze unutrašnje i spoljna bedrena arterije.
Unutrašnje bedrene arterije daju grane za ishranu zida i organa male karlice.
Spoljašnje bedrene arterije nastavljaju sa arterijama noge. Prolaskom kroz potpreponski
zjap  spoljne  bedrene  arterije  nastavljaju  se  butnim  arterijama,  koje  se  zatim  produžavaju
zatkolenim  arterijama.  Od  zatkolenih  arterija  polaze  po  dve  završne  grane,  prednja  i  zadnja
golenjačna arterija (a.tibilais).
23

=== PAGE 24 ===

Pokrajinski zavod za sport Anatomija i fiziologija
VENE
Venski sistem započinje sabirnim venskim kapilarima u tkivima organa. Ovim sistemom
odvodi se krv iz koje su ćelije iskoristile hranljive materije i kiseonik na ponovno obogaćivanje
ovim materijama u organe sistema za varenje i pluća.
Zid venskih krvnih sudova, isto kao i zid arterija, sastoji se iz tri sloja. Od unutrašnjeg sloja
ushodnih vena odvaja se duplikatura ovoga sloja i formira zaliske, koji sprečavaju vraćanje krvi u
niže delove tela pod dejstvom sile zemljine teže.
Venski sistem sačinjavaju vene malog i velikog krvotoka.
Vene malog krvotoka (četiri plućne vene) odvode krv obogaćenu kiseonikom iz pluća u
levu pretkomoru.
Vene velikog krvotoka dovode krv iz celog organizma u desnu pretkomoru preko gornje i
donje šuplje vene.
Gornja šuplja vena sabira krv iz organa iznad dijafragme  prečage, a donja šuplja vena iz
organa smeštenih ispod dijafragme.
Obe šuplje vene su veliki venski krvni sudovi, nastali spajanjem manjih venskih krvnih
sudova.
Venski krvni sudovi započinju tamo gde se arterijski završavaju. Pravac protoka venske
krvi isti je kao i u arterijske krvi ali, suprotnog smera dok arterije dovode krv u organe, vene
odvode krv iz organa.
Pritisak krvi u venskim sudovima je znatno manji nego u arterijama. Zato je lokalizacija
vena u ekstremitetima delom površna, čime je izbegnut veći kompresivni uticaj mišića na venske
krvne sudove za vreme mišićnog rada.
Osnovna funkcija srca i krvnih sudova je da stalnom cirkulacijom krvi, određenog pritiska,
obezbedi  normalnu  prokrvljenost  organa  i  održava  konsantnu  unutrašnju  sredinu  za  ćelije  u
tkivima.
Srce je mišićna-pulsirajuća pumpa, čiju funkciju karakteriše sposobnost kontraktilnosti. To
je sposobnost srca da proizvodi silu skraćivanja mišićnih vlakana. Ovu silu srce prenosi na krv u
vidu krvnog pritiska, istiskujući je u arterije.
U stanju mirovanja srce se kontrahuja 60-80 puta u jednoj minuti, i za to vreme u arterije
ubaci 4-6litara krvi. Ova količina krvi koju srce u jednoj minuti ubaci u arterije naziva se minutnim
volumenom srca, dok je udarni volumen srca ona količina krvi koju srce izbaci pri jednoj srčanoj
kontrakciji. Od broja srčanih kontrakcija  frekvencija i udarnog volumena zavisi  minutni volumen
srca.
Minutni volumen srca je najvažniji momenat u funkciji srčano-sudovnog sistema a ako je
zadovoljavajući, obezbeđen je normalan priliv krvi u organe.
Za obezbeđivanje normalnog rada srca, sa odgovarajućim minutnim volumenom, veoma je
značajan  dovoljan  priliv  venske  krvi  u  srce.  Naglim  smanjenjem  venskog  priliva,  prilikom
sužavanja vena, istovremeno se smanjuje volumen srca. Smanjen venski priliv krvi u srce može
nastati i u uslovima fizičkog vežbanja, kada takmičar posle dugotrajnog naprezanja (dugoprugaš)
naglo prekida aktivnost. Tada prestankom kompresivnog i dekompresivnog uticaja mišića u radu
na proširene venske sudove, naglo opada venski pritisak i venski priliv krvi u srce.
Mišićni  rad, pored već  pomenutog  uticaja  mišića  u radu na venski pritisak,  refleksno
povećava  pritisak  u venama  skraćivanjem  kružnih  (glatkih)  mišićnih  vlakana  u zidu  venskog
krvnog suda, kako u aktivnim tako i u pasivnim delovima tela u toku čitavog rada, što takođe
povećava venski priliv krvi u srce.
Normalna frekvencija srčanih kontrakcija u miru kreće se između 60 i 80. Sportisti imaju
nižu frekvenciju, ponekad i ispod 40.
24

=== PAGE 25 ===

Pokrajinski zavod za sport Anatomija i fiziologija
Broj srčanih akcija u naporu može da raste do maksimalno moguće frekvencije, koja je ista
za sportiste i nesportiste. Starenjem maksimalan broj otkucaja srca opada od 210u mladih ljudi (do
20 godina), do 160 u šestoj deceniji života.
Pored fizičkih napora, ubrzanje rada srca nastaje i posle uzimanja hrane, porasta telesne
temperature, uzbuđenja itd.
Kontrola broja srčanih reakcija u jednoj minuti može se ustanoviti brojanjem impulsa na
arterijama.  Laganim  pritiskom prsta na arterije, u blizini  koštalnih podloga, dodirom se oseti
pulsirajuća (na mahove) širenja krvnog suda pod pritiskom krvi koju pokreće srce kontrakcijom
muskulature za vreme sistole.
Sa stanovišta fiziologije rada u sportu važno je znati da porastom frekvencija srca u naporu
povećava  svoj  minutni  volumen.  Istovremeno  između  frekvencija  srca  i  veličine  radnog
opterećenja postoji direktan linearni odnos.
Veličina udarnog volumena srca, pored frekvencije, je drugi faktor koji može dovesti do
povećanja  minutnog  volumena  srca.  U  normalnim  uslovima  on  iznosi  oko  70  ml.  Prilikom
stimulacije srčanog rada udarni volumen znatnije se povećava samo kod sportista. Ovo povećanje
ostvaruje se većim punjenjem srca i do 200 ml, u periodu širenja krvi u srce (dijastola srca) i većim
pražnjenjem srca za vreme skupljanja srca i istiskivanja krvi (sistola srca).
Mlađi  sportisti  (juniori)  i  nesportisti  minutni  volumen  srca  za  vreme  povećanih
metaboličkih zahteva povećavaju većim delom na račun ubrzane frekvencije srca, a manjim na
račun udarnog volumena.
 Udarni volumen znatnije se povećava u naporu tek pri velikim metaboličkim zahtevima,
približno 8 puta veći nego u stanju mirovanja.
Na veličinu udarnog volumena utiče i frekvencija srčanog rada. Velikim ubrzanjem srčanih
akcija skraćuje se vreme punjenja srca i umanjuje venski priliv krvi u srce. Već pri frekvenciji
većoj od 110 otkucaja u jednoj minuti vreme punjenja srca se skraćuje. To, međutim, ne znači da
istovremeno pada udarni volumen, jer je srce u stanju boljim pražnjenjem da i dalje povećava
udarni volumen. Približavanjem frekvencije srca maksimalnoj frekvenciji priliv krvi u srce je
znatno smanjen i udarni i minutni volumen opadaju. Tada ubrzo dolazi do prestanka rada datog
intenziteta, ili se intenzitet rada i metaboličkih zahteva znatno smanjuje.
Adaptirano  srce sportiste, kroz dugogodišnji period sistematskog  vežbanja, u stanju je
znatno  da  poveća  minutni  volumen  srca.  U  trenucima  maksimalnog  naprezanja,  ubrzanjem
frekvencija i porastom udarnog volumena, minutni volumen srca može da naraste i do 35 litara.
KRVNI PRITISAK
Krvni pritisak je sila kojom krv deluje na jedinicu površine zida krvnih sudova. Veličinu
krvnog pritiska izražavamo najčešće u milimetrima živinog stuba živinog manometra. Razlikujemo
gornja  sistolički pritisak i donji dijastolički pritisak. Prvi odgovara pritisku krvi za vreme sistole
srca, odnosno periodu kada srce utiskuje krv u krvne žile, a drugi periodu dijastole, odnosno
vremenu punjenja srca. Veličina krvnog pritiska zavisi od minutnog volumena srca i ukupnog
perifernog otpora (TA = MV X PO). Ako minutni  volumen  srca raste, povećava se količina
cirkulišuće krvi i krvni pritisak se povećava. Isto tako ako otpor u krvnim žilama raste, pre svega u
kapilarnoj krvnoj mreži, krvni pritisak se takođe povećava.
Normalna veličina krvnog pritiska kreće se od 120 do 140 mm Hg za sistolni pritisak, i 80
do 90 mm Hg za dijastolni pritisak u stanju mirovanja. Sportisti često imaju nešto niži krvni
pritisak od ovih vrednosti, što se ne smatra nenormalnim.
Krvni pritisak iznad 140/90 mm Hg je povišen za sportiste.
Za vreme  fizičkog naprezanja raste sistolički pritisak. Dijastolički  krvni pritisak ostaje
nepromenjen ili opada. Do porasta sistolnog pritiska dolazi zbog veće količine cirkulišuće krvi i
25

=== PAGE 26 ===

Pokrajinski zavod za sport Anatomija i fiziologija
povećanja minutnog volumena srca, iako periferni otpor, zbog proširenja krvnih kapilara, opada.
Visina krvnog pritiska za vreme naprezanja može da se poveća i iznad 220 mm Hg.
Regulacija arterijskog krvnog pritiska vrši se preko autonomnog nervnog sistema.
Adaptacija srčanog mišića na fizička naprezanja
Dugotrajnom fizičkom aktivnošću nastaju promene u srcu u smislu fiziološke hipertrofije
srčanog mišića i povećanja dijastolne zapremine srca.
U prvo vreme dolazi do većeg utroška energije, a zatim i pojačane sinteze kontraktilnih
proteina. Prečnik miofibrila se povećava, kao i debljina mišića, pre svega leve komore. Dalje sledi
umnožavanje mišićnih snopova uzdužnom deobom i bolja prokrvljenost srčanog mišića. Tako
uvećano srce može dostići i do 500 grama pa i više, pri čemu je težinski odnos levog i desnog srca
povećan na 4:1. Takođe se usavršavaju procesi stvaranja energije u srčanom mišiću, (povećava se
količina  mitrohondrija),  većom  potrošnjom  kiseonika.  Isto  tako  poboljšavaju  se  mogućnosti
srčanog mišića za rad u anaerobnim uslovima boljom glikolitičkom razgradnjom.
U funkcionalnom smislu povećava se udarni volumen na račun boljeg pražnjenja srca za
vreme sistole i većeg dijastalnog punjenja proširenih komora.
KRV
Krv je potporno tkivo, koje stalno cirkuliše krvnim sudovima do tkiva i ćelija i snabdeva ih
hranljivim materijama i kiseonikom.
Krv se sastoji iz tečnog dela   krvna plazma i uobličenih elemenata koji plivaju u krvnoj
plazmi.
Količina  krvi  kod muškaraca  iznosi oko 5 litara,  a kod žena  oko 4 litre,  od toga  na
uobličene elemente otpada 42-46 %.
Krvnu plazmu stvaraju diferencirana endotelne i retikularne ćelije koje oblažu krvne i limfne
sudove, a takođe se nalazi i u koštanoj srži, limfnim žlezdama i sinusima jetre.
Uobličene elemente stvaraju koštana srž i čvorići limfatičnih organa.
Krvna  plazma  je  žućkasta  tečnost  u  kojoj  su  rastvorene  belančevine,  masti,  šećer  i
mineralne soli.
Uobličene elemente sačinjavaju crvena krvna zrnca, bela krvna zrnca i krvne pločice.
Crvena krvna zrnca (eritrociti) su ćelije krvi bez jedara. Oblika su bikonkavno izdubljenih
pločica, prečnika 7 mikrona. Njihov broj u jednom kubnom milimetru krvi iznosi 4-5 miliona.
Osnovni sadržaj crvenih krvnih zrnaca je hemoglobin, materija sposobna da vezuje i transportuje
kiseonik. Vek crvenih krvnih zrnaca je oko 120 dana.
Bela krvna zrnca (leukociti) su uobličeni elementi koji imaju jedra. Veličina im se kreće od
11 do 14 mikrona. U jednom kubnom milimetru krvi ima 6-8 hiljada belih krvnih zrnaca. Postoji
više vrsta belih krvnih zrnaca, a zajednička uloga svih ogleda se u odbrambenim mehanizmima
čovečijeg organizma.
Krvne pločice (trombociti) okrugle su i ovalne pločice, veličina od 2-4 mikrona. U jednom
kubnom milimetru krvi nalazi se 300-600 hiljada krvnih pločica. Osnovna uloga krvnih pločica
vezana je za proces zgrušavanja krvi.
26

=== PAGE 27 ===

Pokrajinski zavod za sport Anatomija i fiziologija
Normalna krvna slika je veoma značajna za sportiste, pogotovo za sportiste koji se bave
sportovima izdržljivosti, jer je jedan od uslova za normalan transport kiseonika.
Trenažni proces ima pozitivno dejstvo na krvnu sliku. Dugotrajnim intenzivnim vežbanjem
stvaraju se uslovi za pojačanu stimulaciju organa koji proizvode crvena krvna zrnca na veću
produkciju crvenih krvnih zrnaca. Zato sportisti najčešće imaju bolju krvnu sliku od nesportista.
LIMFNI SISTEM
Limfa  nastaje  od  tečnosti  iz  međućelijskih  prostora.  Ova  tečnost  omogućuje  razmenu
hranljivih materija onim ćelijama koje nisu u direktnom kontaktu sa krvnim kapilarima. Nastala
limfa odvodi se limfnim sudovima u venski sistem, a zatim u srce. Na putu limfnih sudova nalaze
se limfni čvorići, filteri limfe i mesta gdese stvaraju neka bela krvna zrnca. Od krvi limfa se
razlikuje odsustvom crvenih krvnih zrnaca.
IMUNSKI SISTEM
Imunski sistem je zadužen za odbranu organizma od napada mnoštva stranih sićušnih i 
potencijalno opasnih elemenata koje nas okružuju, kao što su brojne klice. 
Nespecifični imuni odgovor  
koža i sluznica 
nespecifični inflamatorni odgovor  
temperatura 
proteini 
bela krvna zrnca 
Specifični imuni odgovor  
Humoralni imunitet  
Ćelijski imunitet 
IMUNI SISTEM- nespecifični odgovor
Ako neki strani agens prodre u organizam, imunski sistem prvo oslobađa nespecifičan
odgovor. Čine ga ćelije i tkiva koje brane organizam od patogene materije. Inicijalni odgovor je
nespecifičan jer nije usmeren protiv određenog patogena.
Prva linija odbrane su koža i sluzokoža kao fizička i hemijska barijera (koža ima određenu
kiselost (pH) koji ne prija svakom patogenu) .
Kad  patogen  uđe  u  telo  nastupa  inflamatorni  odgovor  imunog  sistema  koji  pokreće
oslobađanje histamina  i prostaglandina koji ubrzavaju cirkulaciju krvi čime se omogućava belim
krvnim  zrncima  da  deluju  na  mestu  infekcije.  Zbog  toga  što  patogeni  deluju  u  vrlo  uskom
temperaturnom opsegu, u odbrani organizma deluje se i povišenom temperaturom  koja otežava da
patogeni prežive i da se reprodukuju.
Interferon (protein koji aktiviraju ćelije zaražene virusom) utiče na stvaranje enzima koji
sprečavaju viruse da stvaraju proteine i RNK.
Najvažnija nespecifična odbrana je od tri vrste belih krvnih zrnaca  : neutrofili, makrofagi i
ćelije prirodne ubice  
IMUNI SISTEM-specifičan odgovor
Ako  patogen  preživi  nespecifičan  odgovor  tada  se  aktivira  specifičan  imuni  odgovor:
Aktivira se humoralni imunitettako što B ćelije (limfociti) proizvode specifične proteine antitela
27

=== PAGE 28 ===

Pokrajinski zavod za sport Anatomija i fiziologija
koji se vezuju za specifične antigene, označavaju ih i uništavaju fagocitima. Ćelijski posredovani
imunitet čini aktivaciju T ćelija ubica/citotoksične T ćelije koje prenose proteine na patogenu ćeliju
uništavajući je čineći da tečnost izlazi iz membrane patogene ćelije dovodeći do njene rupture i
uništenja.
Prevencija bolesti kod ljudi:
Identifikacija uzročnika oboljenja  - Koch’s Postulates
vakcinacija - Edward Jenner
Poremećaji 
Alergije (alergeni-polen,buđ, spore utiču na oslobađanje histamina) 
Autoimune bolesti(kada telo ne može da napravi razliku između patogene i sopstvene ćelije
i tkiva/multipla skleroza, reumatoidni artritis, sistemski lupus 
Sindrom  stečenog  deficita  imuniteta(AIDS)  izaziva  virus  koji  sprečava  funkcionisanje
imunog sistema 
SISTEM ORGANA ZA VARENJE    
U  sistem organa za varenje - digestivni trakt čoveka ubrajamo sledeće organe;   
-usnu duplju  
-ždrelo  
-jednjak  
-želudac sa dvanaestopalačnim crevom   
-tanka creva  
-debelo crevo i anus (čmar).
U  samom  procesu  varenja  svojim  pojedinim   funkcijama  aktivno  učestvuju  i  dva
samostalna i komleksna organa,  jetra i pankreas koji, pored digestivne, obavljaju i niz drugih
složenih funkcija u organizmu.  Jetra  varenje potpomaže lučenjem žuči a pankreas lučenjem
pankreasnog soka. 
Usna duplja‚ je početni deo sistema za varenje. U njoj se nalaze ili su joj pridodati organi,
jezik zubi i pljuvačne žlezde. Zubnim lukovima usna duplja je podeljena na dva dela, na predvorje
(ispred zubnih lukova) i na usnu duplju u užem smislu.
Jezik je pljosnat mišićni organ, koji svojom pokretljivošću omogućuje žvakanje, gutanje i
govor. U sluzokoži jezika su receptori čula ukusa.
Zubi su čvrsti organi usađeni u koštana udubljenja gornje i donje vilice. Kod čoveka zubi
izbijaju dva puta. Prvo se javljaju 20 nestalnih mlečnih zuba, da bi posle osme godine izrasla 32
stalna zuba. Po obliku i funkciji dele se na sekutiće, očnjake, pretkutnjake i kutnjake. Čvrstinu
zubima daju nataložene soli kalcijum-fosfata.
Osnovna uloga zuba je usitnjavanje hrane.
Pljuvačne žlezde, podjezične, podvilične i doušne izvodnim kanalima u vezi su sa usnom
dupljom u koju izlučuju sluzno-seroznu tečnost-pljuvačku. Ova tečnost kvasi i razmekšava unetu
hranu i vlaži sluzokožu jezika i usne duplje.
     Ždrelo je zajednički organ sistema za disanje i varenje. Nalazi se iza usne i nosne duplje, a
pruža se od baze lobanje, ispred kičmenog stuba, do jednjaka u dužini oko 15 cm.
Ždrelo  je  mišićno-opnast  organ  koji  kontrakcijom  svojih  poprečno  prugastih  mišića
omogućuje gutanje.
Jednjak ( ezophagus) je cevast organ sastavljen od mišićnog sloja obloženog sluzokožom,
dužine oko 25 cm i funkcija mu je da sprovede hranu do želica.
28

=== PAGE 29 ===

Pokrajinski zavod za sport Anatomija i fiziologija
Želudac ( gaster) je mišićno sluzokožni organ smešten ispod dijafragme sa leve strane
(ispod srca).Ovaj položaj nije zahvalan u anatomskom smislu jer se ponekad događa da prepun
želudac svojom veličinom pritiska organe grudne duplje pa i srce i ometa ih u radu.Zabeleženi su i
teži slučajvi sa oštećenjem srčanog mišića (infarkt). Zapremina želuca je oko 1500 ml .Oblik
želuca podseća na kesu koja je blago presavijena na polovini. Ova krivina želuca omogućava kraće
zadržavanje hrane u procesu pripreme za varenje. Zid želuca se sastoji iz seroznog, mišićnog i
sluzokožnog dela. Serozni sloj  se nalazi u unutrašnjosti želudačne duplje i luči enzime za varenje
(pepsin), hlorovodoničnu kiselinu (HCL) i hormone želuca za regulaciju varenja. Mišićni sloj služi
za mešanje hrane sa sokovima želuca i guranje  ka daljim partijama - dvanaestopaačnom crevu
(duodenum)  digestivnog trakta na dalju obradu. Uloga želuca je da vari unetu hranu i da je
kontrakcijom svoje raznovrsne muskulature izmeša i pretvori u kašastu materiju, koja zatim odlazi
u tanko crevo na dalje razlaganje
Duodenum- prvi deo tankog creva  dugačko je 30 cm  i u njemu se iz dva suprotna pravca
slivaju  veoma  bitni  fermenti  za  dalji  proces  varenja,  žuč  iz  žučne  kese  i  pankreatin,sok  iz
gušterače. Ovi sokovi omogućavaju varenje i najkompleksnijih celuloznih delova namirnica.
Tanko crevo je dužine između 5 i 7 metara i za razliku od ostalih delova digestivnog trakta,
potpuno  je  pokretno.  Jedina  veza  sa  zadnjim  trbušnim  zidom  predstavlja  trbušna
maramica( mesenterium),veoma bogat splet krvnih sudova kroz koji se hranljive materije ,nastale u
procesu varenja, transportuju do ostalih delova tela-potrošača.Sluzokoža tankog creva je naborana
pa je upijajuća površina povećana za  6-7 puta. Tanko crevo dovršava varenje hrane i vrši upijanje
razgrađenih hranljivih sastojaka
Debelo crevo je završni deo digestivnog trakta,dužine oko 1.5m.U njemu se uglavnom upija
preostala voda iz ostatka sadržaja varenja.
Jetra  je najveća fabrika u ljudskom organizmu sa zavidnim proizvodnim procesima vrlo
kompleksne tehnologije.  Ona je mek organ u vidu polulopte, sa ispupčenom gornjom površinom i
lako izdubljenom donjom površinom. Teška je oko 1,5 kg i smeštena je sa desne strane ispod
dijafragme.
Jetra je veoma prokrvljen organ preko sistema vena porte, kroz koju u jetru ulazi svakog
minuta oko 1 litar krvi, i arterijom jetre kroz koju jetra dobija još oko 300 ml krvi. Sagrađena je iz
mnoštva jetrenih režnjića, koji sačinjavaju žučni kanalić i jetrene ćelije oko njega.
Od mnogobrojnih funkcija jetre najznačajnija su metabolička i sekretorna.
Metabolička funkcija ogleda se u metabolisanju prispelih organskih i neorganskih materija i
sintezi odgovarajućih jedinjenja karakterističnih za ljudski organizam. Jetra je istovremeno organ
za  deponovanje  rezervi  energetskih  materija,  pre  svega  glikogena.  U  njoj  se  vrše  procesi
pretvaranja drugih hranljivih materija u šećer, iz kojih se najbrže stvara energija. Osim toga u jetri
se vrše procesi detoksikacije i odstranjivanja nekih štetnih materija iz organizma.
Od sekretornih funkcija jetre najznačajnije je stvaranje žuči. Žuč se konstantno stvara u jetri
i deponuje u žučnoj kesi, smeštenoj ispod jetre.
Izvodnim  kanalom  žučne  kese,  žuč  odlazi  u  dvanaestopalačno  crevo  gde  pomaže
razgradnju masti.
Gušterača (pankreas)  je žlezda pridodata organima za varenje. Smeštena je pozadi želuca,
uz zadnji trbušni zid. Teška je 70-90 grama. Sastoji se iz tri dela: glave, tela i repa. Izvodnim
kanalom svoje sekrete (fermente) izlučuje u dvanaestopalačno crevo.
29

=== PAGE 30 ===

Pokrajinski zavod za sport Anatomija i fiziologija
Žlezdani epitel gušterače proizvodi fermente za varenje belančevina, ugljenih hidrata i
masti. Osim ovih fermenata, gušterača u tzv. langerhansonovim ostrvcima, stvara hormon insulin,
koji reguliše nivo šećera u krvi.
Funkcije svih organa sistema za varenje regulisana je preko autonomnog nervnog sistema.
Od značajnijih mogućnosti prilagođavanja ovoga sistema na fizička naprezanja, dokazana
je mogućnost nagomilavanja veće količine glikogena u jetri.
SISTEM ORGANA ZA IZLUČIVANJE
Sistem organa za izlučivanje mokraće‚ ima najvažniju ulogu u izlučivanju štetnih materija
iz organizma.
Ovaj sistem sastoji se iz parnih i neparnih organa. Parni organi su bubrezi i odvodni kanali
mokraće do mokraćne bešike.
Neparni organi su mokraćna bešika i završna izvodna mokraćna cev.
Bubrezi su smešteni u takozvanim bubrežnim ložama, bočno od kičmenog stuba u visini
zadnjeg grudnog rebra i prva dva slabinska rebra. Imaju oblik uvećanog pasulja. Na središnjem
delu izdubljene strane nalazi se otvor-hilus bubrega, kroz koji prolaze krvni sudovi i mokraćovod.
Bubreg je težak od 120-200 grama, a dimenzije su mu 12 x 6 x 3 cm.
Osnovna funkcionalna jedinica bubrega je nefron, prošireni deo bubrežnih kanalića u vidu
epitelne čahure. Unutar čahure nalazi se bogata mreža krvnih kapilara, iz kojih se u epitelnu čahuru
filtrira  primarna  mokraća.  Od  primarne  mokraće  ćelije  zida  bubrežnih  kanalića,  procesima
resorpcije  (upijanja)  i  sekrecije  (lučenja),  formiraju  definitivnu  mokraću.  Stvorena  mokraća
odvodnim  kanalićima  odlazi  u  bubrežnu  karlicu,  a  zatim  sluzokožnim-mišićnim  kanalom
mokraćovodom u mokraćnu bešiku.
Mokraćna bešika je šupalj mišićni organ za skupljanje mokraće. Smeštena je u karličnoj
duplji. Kapacitet mokraćne bešike iznosi oko 350 cm3 Na izvodnom otvoru mokraćne bešike nalazi
se kružni mišić (sfinkter), čija je kontrakcija pod uticajem svesti. Od ovoga otvora polazi završna
mokraćna cev.
Bubrezi su specifični organi za izlučivanje sa višestrukom ulogom. Njihov zadatak je da
izlučuju  otpadne  proizvode metabolizma,  belančevina  (urea,  mokraćna  kiselina),  višak vode i
minerala i materija strane organizmu (naprimer lekovi). Osim navedenih funkcija bubrezi imaju
ulogu pufera-regulatora unutrašnje sredine ljudskog organizma. 
Krv dovedena arterijom bubrega, pod pritiskom od 60 mm Hg, efektivnim filtracionim
pritiskom filtrira se u bubrežne kanaliće u primarnu mokraću, koja je zapravo krvna plazma bez
belančevina. Veličina bubrežnog krvotoka je oko 1200 ml krvi na minut. Količina filtrata primarne
mokraće normalno se kreće oko 120 ml/min ili 180 litara na dan.
Upijanjem tečnosti iz bubrežnih kanalića količina dnevne mokraće svodi se na 1,5 litara na
dan. Pored tečnosti iz primarne mokraće ponovo se upijaju i vraćaju u krv sve hranljive materije
(šećer  i  aminokiseline).  Količina  dnevne  mokraće  može  znatno  da se  menja  u  zavisnosti  od
klimatskih uslova  i od  količine unete tečnosti u organizam. Za vreme toplih dana, kada se
organizam obilno znoji i u vreme velike žeđi količina dnevne mokraće se svodi na pola litre.
Nasuprot ovome, uneta velika količina tečnosti u organizam povećava količinu dnevne mokraće do
nekoliko litara (približno onoliko koliko je tečnosti uneto u organizam).
30

=== PAGE 31 ===

Pokrajinski zavod za sport Anatomija i fiziologija
Prilikom  dugotrajnih  fizičkih  aktivnosti  bubrezi  preuzimaju  značajnu  ulogu  regulatora
pufera unutrašnje sredine  organizma,  pošto sadrže hemijske  spojeve (slabe  kiseline ili  baze i
njihove soli) koji neutrališu višak kiselina i baza u telesnim tečnostima. Kiseline (mlečna kiselina i
dr.) koje se stvaraju u organizmu sportista dobrim delom se neutrališu preko bubrega. U vreme
produženih mišićnih aktivnosti smanjuje se priliv arterijske krvi u bubrege, jer se u organizmu
menja preraspodela krvi. Srce, pluća i mišići zbog veće aktivnosti, dobijaju znatno više krvi na
račun  organa  sa  smanjenom  funkcijom  pri  fizičkim  aktivnostima.  Zbog  smanjenog  stvaranja
mokraće u organizmu se zadržava više tečnosti, koja će omogućiti organizmu da  se obilnijim
znojenjem  lakše  oslobodi  viška  telesne  toplote  nastale  u  intenzivnim  ćelijskim  metaboličkim
procesima za vreme fizičkih naprezanja.
DRUGI ORGANI ZA IZLUČIVANJE
Disajni organi eliminišu iz organizma metabolizmom stvoreni ugljen dioksid. Ubrzanim
disanjem izbacuje se više CO2, pa se u organizmu smanjuje kiseonik (CO 2sa vodom daje ugljenu
kiselinu). Ovim se ispoljava regulatorna uloga pluća kao respiratornog pufera.                             
Koža
Znojenjem, preko znojnih žlezda kroz kožu, organizam se oslobađa viška toplote.
U  vreme  hladnoće  znojenje  praktično  nestaje.  Međutim,  kada  je  temperatura  vazduha
visoka, ili se organizam obilno znoji pri telesnim naprezanjima, količina znoja znatno se povećava.
Neaklimatizovana osoba izluči oko 1,5 litara znoja na sat. Osoba maksimalno prilagođena funkciji
znojenja, kakva su sportisti, mogu da izluče i do 3,5 litara znoja na sat.
31

=== PAGE 32 ===

Pokrajinski zavod za sport Anatomija i fiziologija
ŽLEZDE SA UNUTRAŠNJIM LUČENJEM        
Žlezde  sa  unutrašnjim  lučenjem  proizvode  hemijske  materije   hormone,  koje  ubacuju
direktno  u  krv  jer  nemaju  posebne  izvodne  kanale.  Hormoni  svoje  dejstvo  ispoljavaju  na
određenim organima, regulišući njihovu funkciju, slično kao i vegetativni nervni sistem.
Žlezdane ćelije obrazuju funkcionalne jedinice oko sinusoidnih proširenja kapilara. Ova
blizina  žlezdanih  ćelija  i  krvi u  kapilarima  omogućuje  bolju ishranu  žlezdanih  ćelija  i  lakše
izlučivanje hormona.
U žlezde sa unutrašnjim lučenjem spadaju:         
Hipofiza
tireoidna zlezda
paratireoidne žlezde
timus
epifiza
nadbubrežne žlezde        
pankreas
polne žlezde
Endokrini sistem je povezan sa CNS preko hipotalamusa. Utvrđeno je za većinu hormona
hipofize da se luče pod direktnim uticajem "oslobađajućih faktora" hipotalamusa. Takođe se zna da
jedan broj ovih hormona ima i "inhibitorne faktore" koji, pored postojanja povratne negativne
sprege,  smanjuju njihovo lučenje u hipofizi.     
HIPOFIZA
Hipofiza se funkcionalno može podeliti na prednji , srednji i zadnji režanj i smeštena je na
bazi lobanje u udubljenju koje se zove tursko sedlo.
Prednji  režanj  proizvodi  hormone  koji  regulišu  funkciju  ostalih  žlezda  sa  unutrašnjim
lučenjem :  
Somatotropni hormon ili hormon rasta
Tireotropni hormon (TH) 
Luteinizirajuci (LH) i folikulostimulirajuci (FSH) hormon
Adrenokortikotropni hormon (ACTH) 
   
Srednji režanj luči hormone za ubrzavanje pigmentacije kože (melatonin) i u  koji utiče na
ritmičnost i cikličnost dnevnih aktivnosti.
U  zadnjem režnju hipofize  se luče  dva hormona:  oksitocin  i  vasopresin , koji reguliše
lučenje mokraće preko bubrega. 
Najvažniji  hormoni  prednjeg  režnja  hipofize  su  hormon  rasta,  hormon  za  regulaciju
funkcije nadbubrega i tireostimulirajući hormon (ubrzava lučenje hormona štitnjače).
Hormon rasta izaziva umnožavanje i hipertrofiju ćelija i uvećanja mekih tkiva (mišića) i
organa, većom ugradnjom belančevina u ćelije. Njegovo pojačano lučenje otpočinje oko 3-4-te
godine a najveći intenzitet ima u periodu puberteta. Smanjeno lučenje ovog hormona u detinjstvu
dovodi do patuljastog rasta iako su telesne proporcije i inteligencija očuvani. S druge strane, usled
povećanog lučenja ovog hormona u detinjstvu dolazi do pojave gigantskog rasta sa očuvanim
32

=== PAGE 33 ===

Pokrajinski zavod za sport Anatomija i fiziologija
telesnim proporcijama i normalnom inteligencijom. Ako usled pojave tumora na hipofizi dođe do
pojačanog  lučenja  ovog  hormona  nakon  prolaska  puberteta,  dolazi  do  pojave  koju  nazivamo
akromegalija. Ovu bolest karakteriše porast mekih tkiva i hrskavica, (usled završenog okoštavanja
nije moguć razvoj kostiju), i nesrazmere u telesnim proporcijama. Ovo se najbolje uočava na licu
obolelog gde se uočavaju isturene jagodice, velik i mesnat nos, povećane usne i povećanje vilične
kosti.    
       Tireotropni hormon  deluje samo na ćelije tireoidne žlezde, stimulišući ih na proizvodnju
dva hormona-tiroksina i trijodtironina. 
LH i FSH deluje na polne žlezde i to kod muškaraca testis i a kod žena ovarija. FSH se luči
ciklično  kod  žena  i  utiče  na  stvaranje  i  sazrevanje  oplodne  ćelije-jajašceta.  Kod  muškaraca
stimuliše spermatogenezu. LH kod žena stimuliše lučenje ženskih polnih hormona-estrogena a kod
muškaraca muškog polnog hormona testosterona.   
ACTH deluje  na koru  nadbubrežne  žlezde  stimulišući  prvenstveno  lučenje  glukokortikoida-
kortisola. O ulozi ovog hormona, nešto više reči će biti kada budemo govorili o nadbubrežnim
žlezdama. 
TIREOIDNA ŽLEZDA
Štitasta žlezda (tireoidna žlezda) nalazi se u prednjem delu vrata. Sastoji se iz dva režnja 
levog i desnog, spojenih jednim suženim delom. Oba dela fiksirana su sa bočnih strana grkljana, sa
kojim se zajedno podižu i spuštaju prilikom gutanja. Štitnjača je normalno teška 25-60 grama.
Osim toga ovaj hormon ima velikog uticaja na fizičko i mentalno stanje čoveka.
Tiroksin je odgovoran za regulaciju bazalnog metabolizma u organizmu-drugim rečima,
određuje  osnovni  energetski  nivo  na  kom  ćelija-organizam  kvalitetno  funkcioniše.  Njegovo
pojačano  lučenje  poklapa  se  sa  periodom  od  3-4  godine  i  pubertetom.  Pored  bazalnog
metabolizma, reguliše i nivo emotivnih reakcija CNS. Jedno od glavnih metaboličkih efekata ovog
hormona je da njegovo prisustvo povećava koncentraciju glikoze u krvi što je jedan od preduslova
za povećanje energetskog nivoa na kom organizam radi. Ovo je veoma bitno za rad u uslovima
fizičkog  opterećenja jer bez  povećanja šećera u krvi nije moguće povećanje energetskih procesa u
mišićnim ćelijama i postizanje velikih i kvalitetnih kontrakcija. 
Osim toga ovaj hormon ima velikog uticaja na fizičko i mentalno stanje čoveka.
Povećanje koncentracija ovog hormona u krvi, usled povećanog patološkog lučenja, dovodi
do  Bazedovljeve  bolesti  koju  karakteriše  niz  simptoma  pojačanog  energetskog  rada  ćelija,
(tahikardija, enormna mršavost, pojačano znojenje, i podrhtavanje ruku-tremor i povećanje telesne
temperature).  Nasuprot ovom oboljenju, nedostatak ovog hormona  dovodi do pojave nazvane
miksedema, koju karakteriše enormna gojaznost praćena edemima, zaostalost u rastu sa zdepastim
trupom i kratkim ekstremitetima i oštećnje inteligencije.
PARATIREOIDNE ŽLEZDE
Paratireoidne  žlezde  se  nalaze  sa  obe  zadnje  strane  tireoideje  i zadužene su  za
metabolizam kalcijuma (Ca) i fosfora (P) u organizmu. Jon Ca se kao "stražar" nalazi u porama
ćelijskih  membrana  i  svojim  pozitivnim  naelektrisanjem  reguliše  promet  jona  kalijuma  (K)  i
natrijuma  (Na)  kroz  membranu.  Od  količine  ovog  prometa  elektrolita  zavisi  i  trenutno
izbalansirano energetsko stanje ćelije u miru koje nazivamo "membranski potencijal". Kada se,
zbog pojave nervnog signala, pojavi talas akcionog potencijala koji je odgovoran za promenu
energetskog nivoa ćelije uloga Ca jona je da poveća propustljivost membrane za jone K i Na i na
taj način stvori preduslove za pojavu kontrakcije mišića. Zato, kod poremećaja u lučenju ovog
33

=== PAGE 34 ===

Pokrajinski zavod za sport Anatomija i fiziologija
hormona kao što je njegovo smanjenje, jedan od dominantnih simptoma je stalan grč muskulature
koji nazivamo tetanija. Hiperfunkcija ovih žlezda dovodi do potpuno suprotne slike-smanjenja
ćelijske nadražljivosti koja se manifestuje mlitavošću muskulature što veoma podseća na oboljenje
- miastenia gravis.    
S  druge strane, metabolizam jona Ca i P nije vezan samo  za ćelijsku membranu  već
učestvuje i u gradivnim procesima u kostima, pa kod poremećaja u lučenju, u kliničkoj slici
dominiraju spontani prelomi ili iskrivljenja dugih cevastih kostiju.    
TIMUS
Timus je žlezda sa unutrašnjim lučenjem  koja se nalazi iza grudne kosti . Ima ulogu u
imunotetu, posle puberteta atrofira.
Epifiza je žlezda koja inhibitorno utiče na razvoj polnih žlezda. Kod kod njene hipofunkcije dolazi
do prerane pojave puberteta koju nazivamo    - pubertas praecox.    
NADBUBREŽNE ŽLEZDE
Nadbubrežne žlezde , desna i leva, nalaze se na gornjim polovinama bubrega. Teške su 10-
12 grama. U funkcionalnom pogledu razlikuju se dva dela, kora i srž.
Kora proizvodi tri vrste hormona. Prvi regulišu promet vode i soli u organizmu, drugi
deluju na metabolizam šećera i belančevina, a treći stimulišu razvoj sekundarnih seksualnih odlika.
Srž nadbubrega  luči  hormone  adrenalin  i  noradenalin,koji  stimulišu  rad  simpatičkog
autonomnog nervnog sistema. Najznačajnija uloga ovih hormona je regulisanje krvnog pritiska.
PANKREAS
Pankreas je žlezda koja samo jednim svojim delom učestvuje u endokrinom sistemu i to
onom koji luči hormone glukagon i insulin. Drugim delom aktivno učestvuje u procesu varenja
lučeći izuzetno jake pankreatične sokove.    
Oba  hormona pankreasa  direktno  utiču  na  promet  šećera  u  krvi  osiguravajući  jedan
relativno konstantan nivo u miru.   
POLNE ŽLEZDE
Polne žlezde luče hormone koji utiču, pre svega, na razvoj primarnih i sekundarnih polnih
odlika, a takođe i na promet materija u organizmu.
Najznačajniji uticaj muških polnih hormona na metabolizam nastaje nakon puberteta, kada
započinje  intenzivniji  razvoj  muskulature,  bržom  sintezom  belančevina  u  njima,  i  jačanja  i
debljanja kostiju zbog obimnijeg taloženja kalcijumovih soli u međućelijskoj koštanoj masi. Od
drugih promena značajno je povećanje bazalnog metabolizma i brži promet mineralnih soli i vode
u organizmu.
34

=== PAGE 35 ===

Pokrajinski zavod za sport Anatomija i fiziologija
CENTRALNI NERVNI SISTEM I ČULA
Centralni nervni sistem je koordinator funkcija  svih organa ljudskog organizma i centar
svih svesnih radnji i ponašanja čoveka prema spoljnoj sredini.
Razlikuju se dva dela nervnog sistema: centralni i periferni. 
Centralni deo, mozak i kičmena moždina, smešteni su u lobanji i kičmenom kanalu. 
Periferni deo predstavljaju živci, koji povezuju centralni nervni sistem (CNS) sasvim delovima
čovečijeg tela.
Prema funkciji CNS se deli na somatski i autonomni.
Somatski  nervni  sistem  nalazi  se  pod  kontrolom  svesti  čoveka.  Sa  periferije  prima
informacije iz voljne muskulature i čula, na osnovu kojih obrazuje šemu motornih  pokreta i
prenosi ih do voljne muskulature.
Autonomni nervni sistem  deluje van kontrole svesti. On prima nadražaje iz unutrašnjih
organa i krvnih sudova i reguliše njihovu funkciju. Deli se na dva dela, simpatički i parasimpatički
deo.  Ova  dva  dela  imaju  antagonističko  dejstvo,  koja  je  u  normalnim  uslovima  uzajamno
uravnoteženo.  Simpatikus  najčešće  ubrzava  funkciju  organa  i  veoma  je  aktivan  u  stresnim
situacijama. Parasimpatikus, često nazivan čuvarem sna, uglavnom usporava funkciju organa.
Osnovna strukturalna  jedinica  nervnog  sistema  je neuron-nervna ćelija. Sastoji   se od
ćelijskog tela i produžetaka. Telo ćelije najčešće je zvezdastog oblika, veličine 25-150 mikrona. U
protoplazmi su jedro i neurofibrile, koje se pružaju i u produžetku nervne ćelije. Po dužini nervna
ćelija sa produžecima može da bude dugačka i do nekoliko desetina santimetara.
Produžeci ćelija dele se na dendrite i aksone. Dendriti primaju nervne impulse i prenose ih
do nervne ćelije, a aksoni odvode impulse od ćelija. Aksoni su znatno duži od dendrita.
Tela neurona i dendriti obrazuju sivu masu CNS-a, a aksoni neurona belu masu. Više
udruženih aksona čine moždane puteve.
Neuroni koji prenose impulse sa periferija do CNS nazivaju se osećajnim ili senzornim
neuronima, za razliku od motornih neurona, koji prenose impulse od CNS do mišića i drugih
izvršnih organa.  
Motorni nerv ulaskom u mišić grana se na mnogobrojne grančice, od kojih svaka interviše
jedno mišićno vlakno. Ćelijsko telo neurona zajedno sa aksonom, završnim granama motornih
nerava oko mišićnih vlakana i mišićna vlakna obrazuju jednu‚ motornu jedinicu.
PUTEVI NERVNOG SISTEMA
Dugi ili projekcioni putevi nervnog sistema dele se na ushodne ili senzorne i na nishodne ili
motorne živce.
Ushodni putevi sprovode površni i duboki senzibilitet. Iz receptora na koži prenosi se
osećaj  bola,  toplota  i  dodira,  a  iz  receptora  u  mišićima  i  tetivama  informacija  o  položaju  i
kretanjima ekstremiteta. Ushodni putevi su živci čulnih organa, koji prenose osećaj vida, zvuka,
mirisa i ukusa.
Ovi putevi preko zadnjih korena kičmenih živaca u vezi su sa zadnjim rogovima sive mase
u kičmenoj moždini, odakle polaze ushodni putevi u više moždane centre.
35

=== PAGE 36 ===

Pokrajinski zavod za sport Anatomija i fiziologija
Nishodni ili motorni putevi sprovode impulse iz viših moždanih centara, preko kičmenih
živaca i živaca za pojedine mišiće do samih mišića.
Učenje novih motornih navika i specifičnih pokreta u pojedinim sportskim aktivnostima je
formiranje novih refleksnih radnji kombinovanih iz više elementarnih refleksnih lukova. U prvo
vreme učenja, dok se ne obrazuje osnovna šema pokreta, ovi pokreti su grubi i nepravilni i izvode
se uz kontrolu viših moždanih centara. Nepravilnosti u pokretima javljaju se zbog toga, što se
pored  kontrakcije  mišića  za  određeni  željeni  pokret,  kontrahuju  i  drugi  mišići.  Kasnijim
savlađivanjem nove motorne navike, odbacuju se nepotrebni pokreti. Kontrola viših moždanih
centara postepeno se smanjuje i cela radnja postaje automatska.
Osnovni  način  funkcionisanja  CNS-a  je  putem  brojnih  jednostavnih  i  veoma  složenih
refleksa.
Anatomsku podlogu svakog refleksa čini refleksni luk, koji se sastoji iz pet delova: 
receptor (prijemna ćelija specijalizovana za primanje određene promene energije),
aferatni-ushodni neuroni, koji prenose impulse od receptora u CNS,
sinapsa-mesto kontakta dovodnog (senzitivnog) i odvodnog (motornog) neurona,
eferentni motorni (nishodni) neuron i
mišić.
Najjednostavniji refleksni luk ima sinapsu, odnosno jedan spoj u kičmenoj moždini između
senzornih i motornih nerava i naziva sa monosinaptičkim refleksom. Disinaptički refleksi imaju
dve sinapse, dok složeni ili multisinaptički imaju više spojnica i u višim delovima CNS.
Periferni nervni sistem možemo podeliti na:
simpatikusni i     
parasimpatikusni deo 
Uloga koju ova dva sistema imaju u regulaciji rada visceralnih organa umnogome zavisi od
transmitera koji se luče na nervnim završetcima. Tako, podsećanja radi, periferni nervi na svojim
sinapsama i nervnim završetcima luče acetil-holin. Ovaj isti transmiter luče i preganglijska vlakna i
simpatičkog  i  parasimpatičkog  sistema.  Međutim,  postganglijska  vlakna  SIMPATIKUSA,
zadužena za prenošenje impulsa do "radnog tkiva", pored acetil holina, u najvećem broju slučajeva
luče NORADRENALIN. Poznato je da noradrenalin ima slična dejstva kao i adrenalin, s bitnomn
razlikom da ne podražuje previše srčani rad i ima produženo dejstvo (više časova je potrebno da bi
se izlučio  ili  razgradio).  Simpatikus  reguliše  promet  materija  u organima  ubrzavajući ga,  što
direktno dovodi do povećanja rada samog organa. Stimulativna uloga simpatikusa  se ogleda i na
dejstvo samog centralnog nervnog sistema što direktno, preko alfa (piramidni) i gama nervnih
puteva, može izazvati povećanje sposobnosti mišićnih reakcija kao krajnjih efektornih organa na
završetku ovih puteva. Za razliku od simpatikusa, parasimpatikusna postganglijska vlakna luče
samo acetil-holin kao transmiter što bitno usporava promet materija u unutrašnjim organima i ima
za posledicu usporavanje njihove funkcije. Nema nikakvog dejstva na centralni nervni sistem i na
njegove motorne efektore-mišiće.   
Mozak i kičmena moždina su zaštićeni meningealnim opnama i likvorom.
Mozak‚ u  užem  smislu  ima  više  delova:  veliki  mozak,  međumozak,  srednji  mozak  i
rombasti deo mozga :
36

=== PAGE 37 ===

Pokrajinski zavod za sport Anatomija i fiziologija
VELIKI  MOZAK  ( telencephalon) –  najsavršeniji  deo  nervnog  sistema.  Veliki  mozak
pokriva u vidu plašta ostale delove mozga. Podeljen je na dve hemisfere: levu i desnu. U sivoj masi
velikog  mozga  smešteni  su najviši motorni  i senzorni centri  i centri svesnih misaonih  radnji
čoveka.Razvoj velikog mozga se ne završava u intrauterinom peridu već se produžava i nakon
rođenja, jer je za definitivno njegovo sazrevanje potreban uticaj okolne sredine. Razvitak  mozga je
naročito intezivan u prvoj deceniji života kada je učenje i razvoj kako motoričkih tako i senzitivnih
i  intelektualnih  sposobnosti  najveći.  Mozak  novorođenčeta  se  odlikuje  nerazvijenošću  kore,
piramidalnih puteva i corpus striatuma. Tek sa njihovim razvojem, veliki mozak preuzima ulogu
centralnog kontrolnog pulta. Težina  mozga kod odraslog čoveka se kreće oko 1400 gr. Pojedine
moždane strukture se razvijaju i do 20-te godine života.    
MEĐUMOZAK (mesencephalon)  deo nervnog  sistema  čija  je osnovna  uloga  u
sinhronizaciji dejstva ostalih nižih delova.  Međumozak se nalazi između leve i desne hemisfere
velikog  mozga.  Najvažniji  delovi  međumozga  su  talamus  i  hipotalamus.  U  talamusu  su
smešteniviši senzorni centri, a u hipotalamusu najviši centri autonomnog nervnog sistema.
Srednji mozak sačinjavaju jedra 12 moždanih živaca
Rombasti deo mozga ( diencephalon) nalazi se u zadnjoj lobanjskoj jami. Sastoji se iz:
malog mozga, moždanog mosta i produžene moždine. 
MALI MOZAK (cerebellum)  je deo mozga odgovoran  za koordinaciju svih pokreta a
naročito onih najpreciznijih, je smešten u zadnjoj lobanjskoj jami iznad produžene moždine. Sadrži
centralni  deo  i  dve hemisfere.  Njegova  oštećenja  dovode  do  poremećaja  koorinacije  pokreta,
ravnoteže i promene tonusa poprečno prugaste muskulature  Mali mozak učestvuje u izvođenju
voljnih pokreta, kontroliše održavanje ravnoteže i uspravan stav.
U  moždanom  mostu  nalaze  se  centri  za  održavanje  uspravnog  stava  čoveka.       
PRODUŽENA MOŽDINA ( medula oblongata ) deo nervnog sistema, u kome se nalaze i
završni centri za neke vitalne reflekse i pojedine kranijalne nerve. Tako se ovde nalaze centri za
refleks disanja, srčani ritam, kontrolu krvotoka, znojenje itd. Povrede vratnog dela kičmenog stuba
obično su udružene sa povredama  produžene moždine  (saobraćajni  traumatizam).  Najopasnije
situacije  su  kada  pri  udarcu  odstraga  dođe  do  hiperekstenzije  glave,  što  dovodi  do  prekida
anatomske celine produžene moždine i, shodno tome,  rada gore navedenih centara za disanje i
srčani rad.    
KIČMENA  MOŽDINA  ( medula spinalis) deo  nervnog  sistema  gde  su  skoncentrisani
najprostiji nervni refleksni lukovi čiji je osnovni zadatak da u određenim situacijama omoguće brzo
refleksno reagovanje.  Kičmena  moždina  je smeštena  u kičmenom  kanalu. Pruža se od prvog
vratnog pršljena, odnosno velikog okcipitalnog otvora, do drugog slabinskog pršljena. Debela je
oko 10 mm. Sastoji se od sive i bele mase.
Siva  masa  postavljena  je  duboko  u  kičmenoj  moždini,  oko  centralnog  kanala.  Na
poprečnom preseku ima oblik slova H, na kojem razlikujemo središnji deo i po dva prednja i
zadnja roga. Prednji rogovi sadrže motorne centre, a zadnji senzome.
Belu masu kičmene moždine, kao i viših delova mozga, čine moždani putevi.
Kičmeni živci (31 par) prolaze kroz međupršljenske otvore kao prednji i zadnji koreni.  
Prednji koreni sadrže motorna nervna vlakna, a zadnji senzorna.
Fizičko vežbanje koje u periodu nakon rođenja možemo u uslovnom smislu posmatrati kroz
funkcionalne igre (vidi psihomotorni razvoj) je od presudnog značaja za funkcionalno sazevanje
kore mozga, naročito motorne zone. U periodu intenzivnog rasta i razvoja celog organizma, fizičko
vežbanje ima blagotvorno dejstvo i na sazrevanje CNS-a. Razvoj koordinacije, brzine i donekle
snage, u ovom periodu zavisi i od uticaja vežbanja na sazrevanje moždanih struktura.   
37

=== PAGE 38 ===

Pokrajinski zavod za sport Anatomija i fiziologija
ČULA I ČULNI ORGANI
Čula ili analizatori omogućavaju organizmu da primi informacije o zbivanjima u spoljnoj
sredini i o promenama u unutrašnjim organima. Sastoji se iz receptora, ushodnih ili aferantnih
puteva i centralnog dela u kori velikog mozga.
Receptori su telašca osetljiva na razne vrste podražaja. Prema vrsti draži koja ih stimulišu
dele  se  na  mehanoreceptore,  termoreceprore,  hemoreceptore  i  receptore  osetljive  na
elektromagnetne talase (štapići u oku). Druga podela receptora je prema lokalizaciji prijema draži:
eksteroreceptori primaju podražaje iz spoljne sredine tela, a interoreceptori iz unutrašnjih organa.
Rasprostranjenost receptora je različita. Neki se nalaze na većoj površini tela ili u više unutrašnjih
organa  (receptori  čula  dodira  u  koži  i  receptori  u  mišićima  i  tetivama   odakle  se  prenose
informacije o položaju i kretanju tela), dok su grupisani u posebnim čulnim organima (npr. čulo
vida u oku).
Od receptora informacija se prenose kao živčani impulsi ushodnim  aferantnim putevima,
perifernog i centralnog nervnog sistema, do najviših centara za čula u kori velikog mozga.
Oko
Oko je smešteno u očnoj duplji. Delovi oka su: očni živac, očna jabučica i pomoćni organi.
Očna jabučica je oblika kugle ispunjena prozirnom očnom vodicom. Omotana je sa tri
opne. Spoljašnja je čvrsta i održava oblik oka, srednja sadrži krvne sudove i živce oka, a unutrašnja
receptore za svetlost i boje, štapiće i čepiće.
Na prednjem delu oka nalazi se dužica ili šarenica oka. U središnjem delu dužica je zenica,
otvor za prolaz svetlosnih zraka. Pozadi zenice je očno sočivo, koje prelama svetlosne zrake sa
fiksiranih predmeta i koncentriše ih u tački jasnoga vida. Stvoreni impulsi u tački jasnoga vida,
dalje se prenose ushodnim putem preko očnog živca do kore velikog mozga.
Pomoćni organi oka su očni mišići, omotači, očni kapci, vežnjača, suzni aparat i trepavice.
Uho
Uho je organ u kome su smešteni receptori čula sluha i čula ravnoteže. Sastoji se iz tri dela:
spoljašnjeg, srednjeg i unutrašnjeg, u kome su smešteni receptori za oba čula.
Spoljašnje uho je u vidu školjke, koja se zatim nastavlja spoljašnjim ušnim kanalom. Oba
ova dela sprovode zvučne talase do receptora u unutrašnjem uhu. Na granici između spoljašnjeg i
srednjeg uha je bubna opna i slušna koščica srednjeg uha, nakovanj i uzengija.
Unutrašnje uho smešteno je u kostima piramidne i slepoočne kosti. Sastoji se iz kanalića
ispunjenih tečnošću endolimfom. Pri treperenju endolimfe, koje  izazivaju preneti zvučni talas iz
spoljne sredine, nadražuju se slušne dlačice neuropitelnih ćelija   receptori čula sluha. Stvoreni
nadražaj prenosi se zatim slušnim živcem do centra za sluh u kori velikog mozga.
U mešnici i tri polukružna kanalića unutrašnjeg uha smešteni su receptori čula ravnoteže,
koja podražuje tečnost   endolimfe svojim kretanjem nastalim pokretima glave. Ovaj čulni organ
samo je najvažniji deo složenog mehanizma održavanja ravnoteže tela. Pored njega u održavanju
ravnoteže učestvuju i čula vida i čulo dubokog senzibiliteta. Dejstvom svih ovih faktora automatski
se održava ravnoteža tela mišićnom aktivnošću.
Čulo mirisa          
Receptori ovog čula se nalaze u sluzokoži nosa i potpuno su razvijeni po rođenju iako dete
reaguje  na  mirise  nešto  kasnije.  Raspoznavanje  mirisa  uči  se  tokom  celog  života  i  može
38

=== PAGE 39 ===

Pokrajinski zavod za sport Anatomija i fiziologija
predstavljati  vrstu  zanimanja.  Kod  pojava  nekih  lokalizacija  tumora  u  mozgu,  pre  nastanka
glavobolja i neuroloških ispada fini početni simptom može biti gubitak osećaja mirisa. 
Čulo ukusa      
Receptori ovih čula se nalaze u papilama jezika, mekom i tvrdom nepcu. Tek između 2-3
meseca posle rođenja dete reaguje na ukuse (slano, gorko, kiselo) a već u drugoj polovini prve
godine života počinje da bira hranu, (najčešće blago zaslađenu).        
Pravi ukus se formira u kasnijem životu pod uticajem navika u ishrani
Receptori  čula  ukusa smešteni  su u sluzokoži  gornje strane  jezika,  u vidu  takozvanih
gustativnih telašaca. Ova telašca nadražuju se hemijskim materijama rastvorljivim u pljuvački.
Čulo ukusa razlikuje četiri vrste osećaja: gorko, slatko, slano i kiselo.
Čulo površinskog senzibiliteta
Receptori površnog senzibiliteta smešteni su u koži i sluzokoži nekih organa. Obrazuju ih
slobodni završeci senzitivnih živaca, od kojih zatim polaze ushodni živci za prenos mehaničkih
podražaja bola, toplote i hladnoće.
Čulo dubokog senzibiliteta
Receptori dubokog senzibiliteta smešteni su u mišićima, tetivama i zglobovima. Istezanjem
mišićnih i tetivnih vlakana i pritiskom na osetljiva telašca u blizini zglobova nastaju osećaji o
pokretima tela koji se odvijaju.
POKROVNI SISTEM
Sastoji se od kože, kose i noktiju
Koža:
Epidermis
Dermis
Potkožno tkivo
Koža služi kao prva linija odbrane organizma, štiti od infekcija i UV zračenja.Takođe
učestvuje u regulaciji  telesne  temperature  i uklanjanju otpadnih  materija.  Gornji sloj  kože je
epidermis i sastavljen je od mrtvih ćelija koje sadrže keratin čineći kožu vodootpornom. Ćelije
epidermisa stvaraju pigment melanin. Dermis je ispod epidermisa i sadrži krvne sudove i nerve,
senzorne receptore, folikul dlake i glatke mišiće. Dermis sadrži i dva tipa žlezda: znojne i lojne 
Ispod epiderma i derma se nalazi potkožno vezivno tkivo (uglavnom masti) koje pomaže toplotnoj
izolaciji, depou energije i zaštiti tela .
39

=== PAGE 40 ===

Pokrajinski zavod za sport Anatomija i fiziologija
HOMEOSTAZA
Kontrolisanje stalnosti unutrašnjeg okruženja
Stabilno  okruženje  se  održava  u  uskim  okvirima  i  od  suštinske  je  važnosti  za  život.
Organizam stalno vrši razmenu energije i materije između unutrašnje i spoljne sredine.
Dobici i gubici u organizmu moraju da balansiraju. 
Upravljački sistemi
       Receptor, kontrolni centar, efektor
       Sistem povratne sprege: negativna povratne
                                  p ozitivne povratne 
Homeostatski  sistemi  kontrole  imaju  receptore  koji detetkuju  promene  i iz kontrolnog
centra usmerava odgovor na efektor.
Telo prati unutrašnje prilike i čini korekcije kroz biofid bek (biofeed back)sprege
U negativne povratne sprege su reakcije koje se suprotstavljuju promeni koja je izazvala
poremećaj  homeostaze:  Ako  je  u  telu  detetkovan  višak  toplote,  mozak  šalje  signale  krvnim
sudovima u blizini površine tela da se šire, kao i znojnim žlezdama da povećaju aktivnost. Kako se
telesna temperatura normalizuje, mozak obrće proces  i usporava proizvodnju znoja i izaziva
suženje krvnih sudova.
U pozitivne povratne sprege su reakcije organizma koje pokreću dalju akciju. Uobičajeni
primer pozitivne povratne sprege je prilikom zgrušavanja krvi koja se stalno aktivira dokle god ne
prestane krvarenje. 
Kad glukoza ulazi u krv posle obroka, višak glukoze se transportuje u jetru da bi se ona
skladištila  u obliku  glikogena.  Između  obroka  kada  pada  nivo  glukoze  u krvi,  jetra  pretvara
glikogen u glukozu i oslobađa je (vraća) nazad u krv kako bi normalizovala nivo glukoze.
40